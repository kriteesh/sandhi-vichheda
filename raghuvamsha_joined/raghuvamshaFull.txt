
vaagarthaaviva sa.mpR^iktau vaagarthapratipattaye |
jagataH pitarau vande paarvatiiparameshvarau || 1-1 

kva suuryaprabhavo va.mshaH kva caalpaviSayaa matiH |
titiirSurdustara.m mohaaduDupenaasmi saagaram || 1-2

mandaH kaviyashaH praarthii gamiSyaamyapahaasyataam |
praa.nshulabhye phale lobhaadudbaahuriva vaamanaH || 1-3

athavaa kR^itavaagdvaare va.mshe.asminpuurvasuuribhiH |
maNau vajrasamutkiirNe suutrasyevaasti me gatiH || 1-4

so.ahamaajanmashuddhaanaamaaphalodayakarmaNaam |
aasamudrakShitiishaanaamaanaakarathavartmanaam || 1-5

yathaavidhihutaagniinaa.m yathaakaamaarcitaarthinaam |
yathaaparaathadaNDaanaa.m yathaakaalaprabodhinaam || 1-6

tyaagaaya sa.mbhR^itaarthaanaa.m satyaaya mitabhaaSiNaam |
yashase vijigiiSuuNaa.m prajaayai gR^ihamedhinaam || 1-7

shaishave.abhyastavidyaanaaa.m yauvane viSayaiSiNaam |
vaardhake munivR^ittiinaa.m yogenaante tanutyajaam || 1-8

raghuuNaamanvaya.m vakShye tanuvaagvibhavo.api san |
tadguNaiH karNamaagatya caapalaaya pracoditaH || 1-9

ta.m santaH shrotumarhanti sadasadvyaktihetavaH |
hemnaH sa.mlakShyate hyagnau vishuddhiH shyaamikaa.api vaa || 1-10

vaivasvato manurnaama maananiiyo maniiSiNaam |
aasiinmahiikShitaamaadyaH praNavashChandasaamiva || 1-11

tadanvaye shuddhimati prasuutaH shuddhimattaraH |
diliipa iti raajendurinduH kShiiranidhaaviva || 1-12

vyuuDhorasko vR^iSaskandhaH shaalapraa.mshurmahaabhujaH |
aatmakarmakShama.m deha.m kShaatro dharma ivaashritaH ||1-13

sarvaatiriktasaareNa sarvatejo.abhibhaavinaa |
sthitaH sarvonnatenorvii.m kraantvaa merurivaatmanaa|| 1-14

aakaarasadR^ishapraj~naH praj~nayaa sadR^ishaagamaH |
aagamaiH sadR^ishaarambha aarambhasadR^ishodayaH|| 1-15

bhiimakaantairnR^ipaguNaiH sa babhuuvopajiivinaam |
adhR^iSyashcaabhigamyashca yaadoratnairivaarNavaH || 1-16

rekhaamaatramapi kShuNNaadaa manorvartmanaH param |
na vyatiiyuH prajaastasya niyanturnemivR^ittayaH|| 1-17

prajaanaameva bhuutyartha.m sa taabhyo balimagrahiit |
sahasraguNamutsraSTumaadatte hi rasa.m raviH  || 1-18

senaa paricChadastasya dvayamevaarthasaadhanam |
shaastreSvakuNThitaa buddhirmaurvii dhanuSi caatataa || 1-19

jugopaatmaanamatrastaH bheje dharmamanaaturaH |
agR^idhnuraadade so.arthamasaktaH sukhamanvabhuut || 1-21

j~naane mauna.m kShamaa shaktau tyaage shlaaghaaviparyayaH |
guNaa guNaanubandhitvaattasya saprasavaa iva|| 1-22

anaakR^iSTasya viSayairvidyaanaam praaradR^ishvanaH |
tasya dharmarateraasiidvR^iddhatva.m jarasaa vinaa  || 1-23

prajaanaa.m vinayaadhaanaadrakShaNaadbharaNaadapi |
sa pitaa pitarastaasaa.m kevala.m janmahetavaH  || 1-24

sthityai daNDayato daNDyaanpariNetuH prasuutaye |
apyarthakaamau tasyaastaa.m dharma eva maniiSiNaH|| 1-25

dudoha gaa.m sa yaj~naaya sasyaaya maghavaa divam |
sampadviniyamenobhau dadhaturbhuvanadvayam || 1-26

na kilaanunayustasya raajaano rakShituryashaH |
vyaavR^ittaa yatparasvebhyaH shrutau taskarataa sthitaa || 1-27

dveSyo.api sammataH shiSTastasyaartasya yathauSadham |
tyaajyo duSTaH priyo.apyaasiida~NguliivoragakShataa || 1-28

ta.m vedhaa vidadhe nuuna.m mahaabhuutasamaadhinaa |
tathaa hi sarve tasyaasanparaarthaikaphalaa guNaaH|| 1-29

sa velaavapravalayaa.m parikhiikR^itasaagaraam |
ananyashaasanaamurvii.m shashaasaikapuriimiva  || 1-30

tasya daakShiNyaruuDhena naamnaa magadhava.mshajaa |
patnii sudakShiNetyaasiidadhvarasyeva dakShiNaa|| 1-31

kalatravantamaatmaanamavarodhe mahatyapi |
tayaa mene manasvinyaa lakShmyaa ca vasudhaadhipaH || 1-32

tasyaamaatmaanuruupaayaamaatmajanmasamutsukaH |
vilambitaphalaiH kaala.m sa ninaaya manorathaiH|| 1-33

santaanaarthaaya vidhaye svabhujaadavataaritaa |
tena dhuurjagato gurvii saciveSu nicikShipe ||  1-34

athaabhyarca vidhaataara.m prayatau putrakaamayaa |
tau dampatii vasiSThasya gurorjagmaturaashramam || 1-35

snigdhagambhiiranirghoSameka.m syandanamaashritau |
praavR^iSeNya.m payovaaha.m vidyudairaarataaviva|| 1-36

maa bhuudaashramapiiDeti parimeyapurassarau |
anubhaavavisheSaattu senaaparivR^itaaviva|| 1-37

sevyamaanau sukhasparshaiH shaalaniryaasagandhibhiH |
puSpareNuutkirairvaatairaadhuutavanaraajibhiH || 1-38

manobhiraamaaH shR^iNvantau rathanemisvanonmukhaiH |
SaDjasa.mvaadiniiH kekaa dvidhaa bhinnaaH shikhaNDibhiH  || 1-39

parasparaakShisaadR^ishyamaduurojjhitavartmasu |
mR^igadvandveSu pashyantau syandanaaabaddhadR^iSTiSu || 1-40

shreNiibandhaadvitanvadbhirastambhaa.m toraNasrajam |
saarasaiH kalanirhraadaiH kvacidunnamitaananau  || 1-41

pavanasyaanukuulatvaatpraarthanaasiddhisha.msinaH |
rajobhisturagotkiirNairaspR^iSTaalakaveSTanau  || 1-42

sarasiiSvaravindaanaa.m viicivikShobhashiitalam |
aamodamupajighrantau svaniHshvaasaanukaariNam  || 1-43

graameSvaatmavisR^iSTeSu yuupacihneSu yajvanaam |
amoghaaH pratigR^ihNantaavarghyaanupadamaashiSaH|| 1-44

haiya~Ngaviinamaadaaya ghoSavR^iddhaanupasthitaan |
naamadheyaani pR^icChantau vanyaanaa.m maargashaakhinaam  || 1-45

kaapyabhikhyaa tayoraasiidvrajatoH shuddhaveSayoH |
himanirmuktayoryoge citraacandramasoriva  || 1-46

tattadbhuumipatiH patnyai darshayanpriyadarshanaH |
api la~Nghitamadhvaana.m bubudhe na budhopamaH ||1-47

sa duSpraapayashaaH praapadaashrama.m shraantavaahanaH |
saaya.m sa.myaminastasya maharSermahiSiisakhaH || 1-48

vanaantaraadupaavR^ittaiH samitkushaphalaaharaiH |
puuryamaaNamadR^ishyaagnipratyudyaatyaistapasvibhiH || 1-49

aakiirNamR^iSipatniinaamuTajadvaararodhibhiH |
apatyairiva niivaarabhaagadheyocitairmR^igaiH || 1-50

sekaante munikanyaabhistatkShaNojjhitavR^ikShakam |
vishvaaasaaya viha~Ngaanaamaalavaalaambupaayinam  || 3-51

aatapaatyayasa.mkShiptaniivaaraasu niSaadibhiH |
mR^igairvartitaromanthamuTajaa~NganabhuumiSu|| 1-52

abhyutthitaagnipishunairatithiinaashramonmukhaan |
punaana.m pavanoddhuutairdhuumairaahutigandhibhiH

atha yantaaramaadishya dhuryaanvishraamayeti saH |
taamavaarohayatpatnii.m rathaadavatataara ca || 1-54

tasmai sabhyaaH sabhaaryaaya goptre guptatamendriyaaH |
arhaNaamarhate cakrurmunayo nayacakShuSe || 1-55

tamaatithyakriyaashaantarathakShobhaparishramam |
papracCha kushala.m raajye raajyaashramamuni.m muniH|| 1-58

athaatharvanidhestasya vijitaaripuraH puraH |
arthyaamarthapatirvaacamaadade vadataa.m varaH|| 1-59

upapanna.m nanu shiva.m saptasva~NgeSu yasya me |
daiviinaa.m maanuSiiNaa.m ca pratikartaa tvamaapadaam || 1-60

tava mantrakR^ito mantrairduuraatprashamitaaribhiH |
pratyaadishyanta iva me dR^iSTalakShyabhidaH sharaaH|| 1-61

haviraavarjita.m hotastvayaa vidhivadagniSu |
vR^iSTirbhavati sasyaanaamavagrahavishoSiNaam || 1-62

puruSaaayuSyajiivinyo niraata~Nkaa niriitayaH |
yanmadiiyaaH prajaastasya hetustvadbrahmavarcasam || 1-63

tvayaiva.m cintyamaanasya guruNaa brahmayoninaa |
saanubandhaaH katha.m na syuH sa.mpado me niraapadaH|| 1-64

kintu vadhvaa.m tavaitasyaamadR^iSTasadR^ishaprajam |
na maamavati sadviipaa ratnasuurapi medinii || 1-65

nuuna.m mattaH para.m va.mshyaaH piNDavicChedadarshinaH |
na prakaamabhujaH shraaddhe svadhaasa.mgrahatatparaaH || 1-66

matpara.m durlabha.m matvaa nuunamaavarjita.m mayaa |
payaH puurvaiH svaniHshvaasaiH kavoSNamupabhujyate|| 1-67

so.ahamijyaavishuddhaatmaa prajaalopanimiilitaH |
prakaashashcaaprakaashashca lokaaloka ivaacalaH || 1-68

lokaantarasukha.m puNya.m tapodaanasamudbhavam |
sa.ntatiH shuddhava.mshyaa hi paratreha ca sharmaNe|| 1-69

tayaa hiina.m vidhaatarmaa.m katha.m pashyanna duuyase |
sikta.m svayamiva snehaadvandhyamaashramavR^ikShakam || 1-70

asahyapiiDa.m bhagavanR^iNamantyamavehi me |
aruntudamivaalaanamanirvaaNasya dantinaH|| 1-71

tasmaanmucye yathaa taata sa.mvidhaatu.m tathaarhasi |
ikShvaakuuNaa.m duraape.arthe tvadadhiinaa hi siddhayaH || 1-72

iti vij~naapito raaj~naa dhyaanastimitalocanaH |
kShaNamaatramR^iShistasthau suptamiina iva hradaH || 1-73

so.apashyatpraNidhaanena santateH stambhakaaraNam |
bhaavitaatmaa bhuvo bharturathaina.m pratyabodhayat || 1-74

puraa shakramupasthaaya tavorvii.m prati yaasyataH |
aasiitkalpatarucChaayaamaashritaa surabhiH pathi|| 1-75

dharmalopabhayaadraaj~niimR^itusnaataamanusmaran |
pradakShiNakriyaarhaayaa.m tasyaa.m tva.m saadhu naacaraH || 1-76

avajaanaasi maa.m yasmaadataste naabhaviSyati |
matprasuutimanaaraadhya prajeti tvaa.m shashaapa saa  || 1-77

sa shaapo na tvayaa raajanna ca saarathinaa shrutaH |
nadatyaakaashaga~NgaayaaH srotasyuddamadiggaje|| 1-78

iipsita.m tadavaj~naanaadviddhi saargalamaatmanaH |
pratibadhnaati hi shreyaH puujyapuujaavyatikramaH || 1-79

haviSe diirghasatrasya saa cedaanii.m pracetasaH |
bhuja~Ngapihitadvaara.m paataalamadhitiShThati || 1-80

sutaa.m tadiiyaa.m surabheH kR^itvaa pratinidhi.m shuciH |
aaraadhaya sapatniikaH priitaa kaamadughaa hi saa|| 1-81

iti vaadina evaasya hoturaahutisaadhanam |
anindyaa na.ndinii naama dhenuraavavR^ite vanaat|| 1-82

lalaaTodayamaabhugna.m pallavasnigdhapaaTalaa |
bibhratii shvetaromaa~Nka.m sandhyeva shashina.m navam || 1-83

bhuva.m koSNena kuNDodhnii medhyenaavabhR^ithaadapi |
prasraveNaabhivarSantii vatsaaalokapravartinaa|| 1-84

rajaHkaNaiH khuroddhuutaiH spR^ishadbhirgaatramantikaat |
tiirthaabhiSekajaa.m shuddhimaadadhaanaa mahiikShitaH|| 1-85

taa.m puNyadarshanaa.m dR^iSTvaa nimittaj~nastaponidhiH |
yaajyamaasha.msitaavandhyapraarthana.m punarabraviit || 1-86

aduuravartinii.m siddhi.m raajan vigaNayaatmanaH |
upasthiteya.m kalyaaNii naamni kiirtita eva yat|| 1-87

vanyavR^ittirimaa.m shashvadaatmaanugamanena gaam |
vidyaamabhyasaneneva prasaadayitumarhasi | || 1-88

prasthitaayaa.m pratiSThethaaH sthitaayaa.m sthitimaacareH |
niSiNNaayaa.m niSiidaasyaa.m piitaambhasi piberapaH || 1-89

vadhuurbhaktimatii cainaamarcitaamaa tapovanaat |
prayataa praataranvetu saaya.m pratyudvrajedapi|| 1-90

ityaaprasaadaadasyaastva.m paricaryaaparo bhava |
avighnamastu te stheyaaH piteva dhuri putriNaam  || 1-91

tatheti pratijagraaha priitimaansaparigrahaH |
aadesha.m deshakaalaj~naH shiSyaH shaasituraanataH  || 1-92

atha pradoSe doSaj~naH sa.mveshaaya vishaa.mpatim |
suunuH suunR^itavaaksraSTurvisasarjorjitashriyam|| 1-93

satyaamapi tapaHsiddhau niyamaapekShayaa muniH |
kalpavitkalpayaamaasa vanyaamevaasya sa.mvidhaam || 1-94

nirdiSTaa.m kulapatinaa sa parNashaalaa-
madhyaasya prayataparigrahadvitiiyaH |
tacChiSyaadhyananiveditaavasaanaa.m
sa.mviSTaH kushashayane nishaaa.m ninaaya || 1-95

atha prajAnAmadhipaH prabhAte jAyApratigrAhitagandhamAlyAm |
vanAya pItapratibaddhavatsA.n yashodhano dhenumR^iShermumoca || 2-1 

tasyAH khuranyAsapavitrapA.nsumapA.nsulAnA.n dhuri kIrtanIyA |
mArga.n manuShyeshvaradharmapatnI shruterivArtha.n smR^itiranvagacChat || 2-2 


nivartya rAjA dayitA.n dayAlustA.n saurabheyI.n surabhiryashobhiH |
payodharIbhUtacatuHsamudrA.n jugopa gorUpadharAmivorvIm || 2-3 

vratAya tenAnucareNa dhenornyaShedhi sheSho.apyanuyAyivargaH |
na cAnyatastasya sharIrarakShA svavIryaguptA hi manoH prasUtiH || 2-4

AsvAdavadbhiH kavalaistR^iNAnA.n kanDUyanairda.nshanivAraNaiHshca |
avyAhataiH svairagataishca tasyAH samrAT samArAdhanatatparo.abhUt || 2-5

sthitaH sthitAmuccalitaH prayAtA.n niSheduShImAsanabandhadhIraH |
jalAbhilAShI jalamAdadAnA.n ChAyeva tA.n bhUpatiranvagacChat || 2-6 

latApratAnodgrathitaiH sa keshairadhijyadhanvA vicacAra dAvam |
rakShApadeshAnmunihomadhenorvanyAnvineShyanniva duShTasattvAn || 2-8 

visR^iShTapArshvAnucarasya tasya pArshvadrumAH pAshabhR^itA samasya |
udIrayAmAsurivonmadAnAmAlokashabda.n vayasA.n virAvaiH || 2-9 

marutprayuktAshca marutsakhAbha.n tamarcyamArAdabhivartamAnam |
avAkiranbAlalatAH prasUnairAcAralAjairiva paurakanyAH || 2-10 

dhanurbhR^ito.apyasya dayArdrabhAvamAkhyAtamantaHkaraNairvisha~NkaiH |
vilokayantyo vapurApurakShNA.n prakAmavistAraphala.n hariNyaH || 2-11

sa kIcakairmArutapUrNarandhraiH kUjadbhirApAditava.nshakR^ityam |
shushrAva ku~njeShu yashaH svamuccairudgIyamAna.n vanadevatAbhiH || 2-12

pR^iktastuShArairgirinirjharANamanokahAkampitapuShpagandhI |
tamAtapaklAntamanAtapatramAcArapUta.n pavano niSheve || 2-13

shashAma vR^iShTyApi vinA davAgnirAsIdvisheShA phalapuShpavR^iddhiH |
Una.n na sattveShvadhiko babAdhe tasminvana.n goptari gAhamAne || 2-14

sa.ncArapUtAni digantarANi kR^itvA dinAnte nilayAya gantum |
pracakrame pallavarAgatAmrA prabhA pata.ngasya muneshca dhenuH || 2-15

tA.n devatApitratithikriyArthAmanvagyayau madhyamalokapAlaH |
babhau ca sA tena satA.n matena shraddheva sAkShAdvidhinopapannA || 2-16

sa valvalottIrNavarAhayUthAnyAvAsavR^ikShonmukhabarhiNAni |
yayau mR^igAdhyAsitashAdvalAni shyAmAyamAnAni vanAni pashyan || 2-17 

ApInabhArodvahanaprayatnAdgR^iShTirgurutvAdvapuSho narendraH |
ubhAvala.ncakratura~ncitAbhyA.n tapovanAvR^ittipatha.n gatAbhyAm || 2-18

vasiShThadhenoranuyAyina.n tamAvartamAna.n vanitA vanAntAt |
papau nimeShAlasapakShmapa~NktirupoShitAbhyAmiva locanAbhyAm || 2-19 

pradakShiNIkR^itya payasvinI.n tA.n sudakShiNA sAkShatapAtrahastA |
praNamya cAnarca vishAlamasyAH shR^i~NgAntara.n dvAramivArthasiddheH || 2-21 

vatsotsukApi stimitA saparyA.n pratyagrahItseti nanadutustau |
bhaktyopapanneShu hi tadvidhAnAnA.n prasAdacihnAni puraHphalAni || 2-22


guroH sadArasya nipIDya pAdau samApya sA.ndhya.n ca vidhi.n dilIpaH |
dohAvasAne punareva dogdhrI.n bheje bhujocChinnaripurniShaNNAm || 2-23

tAmantikanyastabalipradIpAmanvAsya goptA gR^ihiNIsahAyaH |
krameNa suptAmanu sa.nvivesha suptotthitA.n prAtaranUdatiShThat || 2-24

ittha.n vrata.n dhArayataH prajArtha.n sama.n mahiShyA mahanIyakIrteH |
sapta vyatIyustriguNAni tasya dinAni dInoddharaNocitasya || 2-25 

anyedyurAtmAnucarasya bhAva.n jij~nAsamAnA munihomadhenuH |
ga~NgAprapAtAntavirUDhashaShpa.n gaurIgurorgahvaramAvivesha || 2-26 

sA duShpradharShA manasApi hi.nsrairityadrishobhAprahitekShaNena |
alakShitAbhyutpatano nR^ipeNa prasahya si.nhaH kila tA.n cakarSha || 2-27

tadIyamAkranditamArtasAdhorguhAnibaddhapratishabdadIrgham |
rashmiShvivAdAya nagendrasaktA.n nivartayAmAsa nR^ipasya dR^iShTim || 2-28

sa pATalAyA.n gavi tasthivA.nsa.n dhanurdharaH kesariNa.n dadarsha |
adhityakAyAmiva dhAtumayyA.n lodhradruma.n sAnumataH praphullam || 2-29

tato mR^igendrasya mR^igendragAmI vadhAya vadhyasya shara.n sharaNyaH |
jAtAbhiSha~Ngo nR^ipatirniSha~NgAduddhartumaicChatprasabhoddhR^itAriH || 2-30

vAmetarastasya karaH praharturnakhaprabhAbhUShitaka~Nkapatre |
saktA~NguliH sAyakapu~Nkha eva citrArpitArambha ivAvatasthe || 2-31 

bAhupratiShTambhavivR^iddhamanyurabhyarNamAgaskR^itamaspR^ishadbhiH |
rAjA svatejobhiradahyatAntarbhogIva mantrauShadhiruddhavIryaH || 2-32

tamAryagR^ihya.n nigR^ihItadhenurmanuShyavAcA manuva.nshaketum |
vismAyayanvismitamAtmavR^ittau si.nhorusattva.n nijagAda si.nhaH || 2-33

ala.n mahIpAla tava shrameNa prayuktamapyastramito vR^ithA syAt |
sa pAdaponmUlanashakti ra.nhaH shiloccaye mUrcChati mArutasya || 2-34

kailAsagaura.n vR^iShamArurakShoH pAdArpaNAnugrahapUtapR^iShTham |
avehi mA.n ki.nkaramaShTamUrteH kumbhodara.n nAma nikumbhamitram || 2-35

amu.n puraH pashyasi devadAru.n putrIkR^ito.asau vR^iShabhadhvajena |
yo hemakumbhastananiHsR^itAnA.n skandasya mAtuH payasA.n rasaj~naH || 2-36

kaNDUyamAnena kaTa.n kadAcidvanyadvipenonmathitA tvagasya |
athainamadrestanayA shushoca senAnyamAlIDhamivAsurAstraiH || 2-37 

tadAprabhR^ityeva vanadvipAnA.n trAsArthamasminnahamadrikukShau |
vyAparitaH shUlabhR^itA vidhAya si.nhatvama~NkAgatasattvavR^itti || 2-38

tasyAlameShA kShudhitasya tR^iptyai pradiShTakAlA parameshvareNa |
upasthitA shoNitapAraNA me suradviShashcAndramasI sudheva || 2-39 

sa tva.n nivartasva vihAya lajjA.n gurorbhavAndarshitashiShyabhaktiH |
shastreNa rakShya.n yadashakyarakSha.n na tadyashaH shastrabhR^itA.n kShiNoti || 2-40 


iti pragalbha.n puruShAdhirAjo mR^igAdhirAjasya vaco nishamya |
pratyAhatAstro girishaprabhAvAdAtmanyavaj~nA.n shithilIcakAra || 2-41

pratyabravIccainamiShuprayoge tatpUrvabha~Nge vitathaprayatnaH |
jaDIkR^itastryambakavIkShaNena vajra.n mumukShanniva vajrapANiH || 2-42

sa.nruddhaceShTasya mR^igedra kAma.n hAsya.n vacastadyadaha.n vivakShuH |
antargata.n prANabhR^itA.n hi veda sarva.n bhavAnbhAvamato.abhidhAsye || 2-43

mAnyaH sa me sthAvaraja.ngamAnA.n sargasthitipratyavahArahetuH |
gurorapIda.n dhanamAhitagnernashyatpurastAdanupekShaNIyam || 2-44

sa tva.n madIyena sharIravR^itti.n dehena nirvartayitu.n prasIda |
dinAvasAnotsukabAlavatsA visR^ijya tA.n dhenuriya.n maharSheH || 2-45

athAndhakAra.n girigahvarANA.n da.nShTrAmayUkhaiH shakalAni kurvan |
bhUyaH sa bhUteshvarapArshvavartI ki.ncidvihasyArthapati.n babhAShe || 2-46

ekAtapatra.n jagataH prabhutva.n nava.n vayaH kAntamida.n vapushca |
alpasya hetorbahu hAtumicChanvicAramUDhaH pratibhAsi me tvam || 2-47 

bhUtAnukampA tava cediya.n gaurekA bhavetsvastimatI tvadante |
jIvanpunaH shashvadupaplavebhyaH prajAH prajAnAtha piteva pAsi || 2-48

athaikadhenoraparAdhacaNDAdguroH kR^ishAnupratimAdbibheShi |
shakyo.asya manyurbhavatA vinetu.n gAH koTishaH sparshayatA ghaTodhnIH || 2-49 

tadrakSha kalyANaparamparANA.n bhoktAramUrjasvalamAtmadeham |
mahItalasparshanamAtrabhinnamR^iddha.n hi rAjya.n padamaindramAhuH || 2-50

etAvaduktvA virate mR^igendre pratisvanenAsya guhAgatena |
shiloccayo.api kShitipAlamuccaiH prItyA tamevArthamabhAShateva || 2-51

nishamya devAnucarasya vAca.n manuShyadevaH punarapyuvAca |
dhenvA tadadhyAsitakAtarAkShyA nirIkShyamANaH sutarA.n dayAluH || 2-52

kShatAtkila trAyata ityudagraH kShatrasya shabdo bhuvaneShu rUDhaH |
rAjyena ki.n tadviparItavR^itteH prANairupakroshamalImasairvA || 2-53

katha.n nu shakyo.anunayo maharShervishrANanAccAnyapayasvinAm |
imAmanUnA.n surabheravehi rudraujasA tu prahR^ita.n tvayAsyAm || 2-54

seya.n svadehArpaNaniShkrayeNa nyAyyA mayA moicayitu.n bhavattaH |
na pAraNA syAdvihatA tavaiva.n bhavedaluptashca muneH kriyArthaH || 2-55

sa.nbandhamAbhAShaNapUrvamAhurvR^ittaH sa nau sa.ngatayorvanAnte |
tadbhUtanAthAnuga nArhasi tva.n sa.nbandhino me praNaya.n vihantum || 2-58

tatheiti gAmuktavate dilIpaH sadyaHpratiShTambhavimuktabAhuH |
sannyastashastro haraye svadehamupAnayatpiNDamivAmiShasya || 2-59 


tasminkShaNe pAlayituH prajAnAmutpashyataH si.nhanipAtamugram |
avA~Nmukhasyopari puShpavR^iShTiH papAta vidyAdharahastamuktA || 2-60

uttiShTha vatsetyamR^itAyamAna.n vaco nishamyotthitamutthitaH san|
dadarsha rAjA jananImiva svA.n gAmagrataH prasraviNI.n na si.nham || 2-61

ta.n vismita.n dhenuruvAca sAdho mAyA.n mayodbhAvya parIkShito.asi |
R^iShiprabhAvAnmayi nAntako.api prabhuH prahartu.n kimutAnyahi.nsrAH || 2-62 

bhaktyA gurau mayyanukampayA ca prItAsmi te putra vara.n vR^iNIShva |
na kevalAnA.n payasA.n prasUtimavehi mA.n kAmadughA.n prasannAm || 2-63

tataH samAnIya sa mAnitArthI hastau svahastArjitavIrashabdaH |
va.nshasya kartAramanantakIrti.n sudakShiNAyA.n tanaya.n yayAce || 2-64

sa.ntAnakAmAya tatheti kAma.n rAj~ne pratishrutya payasvinI sA |
dugdhvA payaH patrapuTe madIya.n putropabhu~NkShveti tamadidesha || 2-65

vatsasya homArthavidheshca sheSha.n guroranuj~nAmadhigamya mAtaH |
UdhasyamicChAmi tavopabhoktu.n ShaShThA.nshamurvyA iva rakShitAyAH || 2-66

ittha.n kShitIshena vasiShThadhenurvij~nApitA prItatarA babhUva |
tadanvitA haimavatAcca kukSheH pratyAyayAvAshramamashrameNa || 2-67 

tasyAH prasannendumukhaprasAda.n gururnR^ipANA.n gurave nivedya |
praharShacihnAnumita.n priyAyai shasha.nsa vAcA punaruktameva || 2-68

sa nandinIstanyamaninditAtmA sadvatsalo vatsahutAvasheSham |
papau vasiShThena kR^itAbhyanuj~naH shubhra.n yashomUrtamivAtitR^iShNaH || 2-69 

prAtaryathoktavratapAraNAnte prAsthAnika.n svastyayana.n prayujya |
tau da.npatI svA.n prati rAjadhAnI.n prasthApayAmAsa vashI vasiShThaH || 2-70 

pradakShiNIkR^itya huta.n hutAshamanantara.n bharturarundhatI.n ca |
dhenu.n savatsA.n ca nR^ipaH pratasthe sanma~NgalodagrataraprabhAvaH || 2-71 

shrotrAbhirAmadhvaninA rathena sa dharmapatnIsahitaH sahiShNuH |
yayAvanudghAtasukhena mArga.n sveneva pUrNena manorathena || 2-72

tamAhitautsukyamadarshanena prajAH prajArthavratakarshitA~Ngam |
netraiH papustR^iptimanApnuvadbhirnavodaya.n nAthamivauShadhInAm || 2-73

pura.ndarashrIH puramutpatAka.n pravishya paurairabhinandyamAnaH |
bhuje bhuja.ngendrasamAnasAre bhUyaH sa bhUmerdhuramAsasa~nja || 2-74

atha nayanasamuttha.n jyotiratreriva dyauH 
surasaridiva tejo vahniniShThyUtamaisham |
narapatikulabhUtyai garbhamAdhatta rAj~nI
gurubhirabhiniviShTa.n lokapAlAnubhAvaiH || 2-75

athepsita.n bharturupasthitodaya.n sakhIjanodvIkShaNakaumudImukham |
nidAnamikShvAkukulasya sa.ntateH sudakShiNA dauhR^idalakShaNa.n dadhau || 3-1 

sharIrasAdAdasamagrabhUShaNA mukhena sAlakShyata lodhrapANDunA |
tanuprakAshena viceyatArakA prabhAtakalpA shashineva sharvarI || 3-2 

tadAnana.n mR^itsurabhi kShitIshvaro rahasyupAghrAya na tR^iptimAyayau | 
karIva sikta.n pR^iShataiH payomucA.n shucivyapAye vanarAjipalvalam || 3-3 

diva.n marutvAniva bhokShyate bhuva.n digantavishrAntaratho hi tatsutaH | 
ato.abhilAShe prathama.n tathAvidhe mano babandhAnyarasAnvila~Nghya sA || 3-4

na me hriyA sha.nsati ki.ncidIpsita.n spR^ihAvatI vastuShu keShu mAgadhI | 
iti sma pR^icChatyanuvelamAdR^itaH priyAsakhIruttarakosaleshvaraH || 3-5

upetya sA dohadaduHkhashIlatA.n yadeva vavre tadapashyadAhR^itam |

na hIShTamasya tridive.api bhUpaterabhUdanAsAdyamadhijyadhanvanaH || 3-6
nidhAnagarbhAmiva sAgarAmbarA.n shamImivAbhyantaralInapAvakAm | 
nadImivAntaHsalilA.n sarasvatI.n nR^ipaH sasattvA.n 
mahiShImamanyata || 3-9  

priyAnurAgasya manaH samunnaterbhujArjitAnA.n ca digantasa.npadAm | 
yathAkrama.n pu.nsavanAdikAH kriyA dhR^iteshca dhIraH sadR^ishIrvyadhatta 
saH || 3-10

surendramAtrAshritagarbhagauravAtprayatnamuktAsanayA gR^ihAgataH | 
tayopacArA~njalikhinnahastayA nananda pAriplavanetrayA nR^ipaH || 3-11 

kumArabhR^ityAkushalairanuShThite bhiShagbhirAptairatha garbhabharmaNi | 
patiH pratItaH prasavonmukhI.n priyA.n dadarsha kAle divamabhritAmiva || 3-12 

grahaistataH pa~ncabhiruccasa.nsthitairasUryagaiH sUcitabhAgyasa.npadam | 
asUta putra.n samaye shacIsamA trisAdhanA shaktirivArthamakShayam || 3-13

dishaH prasedurmaruto vavuH sukhAH
pradakShiNArcirhaviragnirAdade | 
babhUva sarva.n shubhasha.nsi tatkShaNa.n 
bhavo hi lokAbhyudayAya 
tAdR^ishAm || 3-14

ariShTashayyA.n parito visAriNA sujanmanastasya nijena tejasA | 
nishIthadIpAH sahasA hatatviSho babhUvurAlekhyasamarpitA iva || 3-15 

janAya shuddhAntacarAya sha.nsate kumArajanmAmR^itasa.nmitAkSharam | 
AdeyamAsIttrayameva bhUpateH shashiprabha.n Chatramubhe ca cAmare || 3-16 

nivAtapadmastimitena cakShuShA nR^ipasya kAnta.n pibataH sutAnanam | 
mahodadheH pUra ivendudarshanAdguruH praharShaH prababhUva nAtmani || 3-17  

sa jAtakarmaNyakhile tapasvinA tapovanAdetya purodhasA kR^ite | 
dilIpasUnurmaNirAkarodbhavaH prayuktasa.nskAra ivAdhika.n babhau || 3-18

sukhashravA ma~NgalatUryanisvanAH pramodanR^ityaiH saha vArayoShitAm|
na kevala.n sadmani mAgadhIpateH pathi vyajR^imbhanta divaukasAmapi ||3-19

shrutasya yAyAdayamantamarbhakaH 
tathA pareShA.n yudhi ceti pArthivaH | 
avekShya dhAtorgamanArthamarthaviccakAra 
nAmnA raghumAtmasambhavam || 3-21  

pituH prayatnAtsa samagrasa.npadaH shubhaiH sharIrAvayavairdine dine | 
pupoSha vR^iddhi.n haridashvadIdhiteranupraveshAdiva bAlacandramAH || 3-22


umAvR^iShA~Nkau sharajanmanA yathA yathA jayantena shacIpurandarau | 
tathA nR^ipaH sA ca sutena mAgadhI nanandatustatsadR^ishena tatsamau || 3-23

rathA~NkanAmnoriva bhAvabandhana.n babhUva yatprema parasparAshrayam | 
vibhaktamapyekasutena tattayoH parasparasyopari paryacIyata || 3-24 

uvAca dhAtryA prathamodita.n vaco yayau tadIyAmavalambya cA~Ngulim | 
abhUcca namraH praNipAtashikShayA piturmuda.n tena tatAna so.arbhakaH || 3-25 

tama~NkamAropya sharIrayogajaiH sukhairniShi~ncantamivAmR^ita.n tvaci | 
upAntasa.nmIlitalocano nR^ipashcirAtsutasparsharasaj~natA.n yayau || 3-26

ama.nsta cAnena parArdhyajanmanA sthiterabhettA sthitimantamanvayam | 
svamUrtibhedena guNAgryavartinA patiH prajAnAmiva sargamAtmanaH || 3-27

sa vR^ittacUlashcalakAkapakShakairamAtyaputraiH savayobhiranvitaH | 
liperyathAvadgrahaNena vA~Nmaya.n nadImukheneva samudramAvishat || 3-28 

athopanIta.n vidhivadvipashcito vininyurena.n guravo gurupriyam | 
avandhyayatnAshca babhUvuratra te kriyA hi vastUpahitA prasIdati || 3-29 

dhiyaH samagraiH sa guNairudAradhIH kramAccatasrashcaturarNavopamAH | 
tatAra vidyAH pavanAtipAtibhirdisho haridbhirharitAmiveshvaraH || 3-30

tvaca.n ca medhyA.n paridhAya rauravImashikShatAstra.n pitureva mantravat |
na kevala.n tadgururekapArthivaH kShitAvabhUdekadhanurdharo.api saH || 3-31

mahokShatA.n vatsataraH spR^ishanniva dvipendra
bhAva.n kalabhaH shrayanniva |
raghuH kramAdyauvanabhinnashaishavaH 
pupoSha gAmbhIryamanohara.n vapuH || 3-32

athAsya godAnavidheranantara.n vivAhadIkShA.n niravartayadguruH | 
narendrakanyAstamavApya satpati.n tamonuda.n dakShasutA ivAbabhuH || 3-33

yuvA yugavyAyatabAhura.nsalaH kavATavakShAH pariNaddhaka.ndharaH | 
vapuHprakarShAdajayadguru.n raghustathApi nIcairvinayAdadR^ishyata || 3-34

narendramUlAyatanAdanantara.n tadAspada.n shrIryuvarAjasa.nj~nitam | 
agacChada.nshena guNAbhilAShiNI navAvatAra.n kamalAdivotpalam || 3-36 

vibhAvasuH sArathineva vAyunA ghanavyapAyena gabhasthimAniva | 
babhUva tenAtitarA.n suduHsahaH kaTaprabhedena karIva pArthivaH || 3-37 

niyujya ta.n homatura.ngarakShaNe dhanurdhara.n rAjasutairanudrutam | 
apUrNamekena shatakratUpamaH shata.n kratUnAmapavighnamApa saH || 3-38 

tataH para.n tena makhAya yajvanA tura.ngamutsR^iShTamanargala.n punaH | 
dhanurbhR^itAmagrata eva rakShiNA.n jahAra shakraH kila gUDhavigrahaH || 3-39 

viShAdaluptapratipatti vismita.n kumArasainya.n sapadi sthita.n ca tat | 
vasiShThadhenushca yadR^IcChayAgatA shrutaprabhAvA dadR^ishe.atha nandinI || 3-40 

 

tada~NganiSyandanajalena locane pramR^ijya puNyena puraskR^itaH satAm | 
atIndriyeShvapyupapannadarshano babhUva bhAveShu dilIpanandanaH || 3-41 

sa pUrvataH parvatapakShashAtana.n dadarsha deva.n naradevasa.nbhavaH | 
punaH punaH sUtaniShiddhacApala.n harantamashva.n ratharashmisa.nyutam || 3-42

shataistamakShNAmanimeShavR^ittibhirhari.n viditvA haribhishca vAjibhiH | 
avocadena.n gaganaspR^ishA raghuH svareNa dhIreNa nivartayanniva || 3-43 

makhA.nshabhAjA.n prathamo manIShibhistvameva devendra sadA nigadyase | 
ajasradIkShAprayatasya madguroH kriyAvighAtAya katha.n pravartase || 3-44

trilokanAthena sadA makhadviShastvayA niyamyA nanu divyacakShuShA | 
sa cetsvaya.n karmasu dharmacAriNA.n tvamantarAyo bhavasi cyuto vidhiH || 3-45 

tada~Ngamagryam maghavanmahAkratoramu.n tura.nga.n pratimoktumarhasi | 
pathaH shruterdarshayitAra IshvarA malImasAmadadate na paddhatim || 3-46

iti pragalbha.n raghuNA samIrita.n vaco nishamyAdhipatirdivaukasAm | 
nivartayAmAsa ratha.n savismayaH pracakrame ca prativaktumuttaram || 3-47 

yadAttha rAjanyakumAra tattathA yashastu rakShya.n parato yashodhanaiH | 
jagatprakAsha.n tadasheShamijyayA bhavadgururla~Nghayitu.n mamodyataH || 3-48

hariryathaikaH puruShottamaH smR^ito maheshvarastryambaka eva nAparaH | 
tathA vidurmA.n munayaH shatakratu.n dvitIyagAmI na hi shabda eSha naH || 3-49 

ato.ayamashvaH kapilAnukAriNA pitustvadIyasya mayApahAritaH | 
ala.n prayatnena tavAtra mA nidhAH pada.n padavyA.n sagarasya sa.ntateH || 3-50 

tataH prahAsyApabhayaH purandara.n punarbabhAShe turagasya rakShitA | 
gR^ihANa shastra.n yadi sarga eSha te na khalvanirjitya raghu.n kR^itI bhavAn || 3-51

sa evamuktvA maghavantamunmukhaH kariShyamANaH sashara.n sharAsanam | 
atiShThadAlIDhavisheShashobhinA vapuHprakarSheNa viDambiteshvaraH || 3-52 

raghoravaShTambhamayena patriNA hR^idi kShato gotrabhidapyamarShaNaH | 
navAmbudAnIkamuhUrtalA~nChane dhanuShyamogha.n samadhatta sAyakam || 3-53

dilIpasUnoH sa bR^ihadbhujAntara.n pravishya bhImAsurashoNitocitaH | 
papAvanAsvAditapUrvamAshugaH kutUhaleneva manuShyashoNitam || 3-54 

hareH kumAro.api kumAravikramaH suradvipAsphAlanakarkashA~Ngulau | 
bhuje shacIpatravisheShakA~Nkite svanAmacihna.n nicakhAna sAyakam || 3-55

atiprabandhaprahitAstravR^iShTibhistamAshraya.n duShprasahasya tejasaH | 
shashAka nirvApayitu.n na vAsavaH svatashcyuta.n vahnimivAdbhirambudaH || 3-58

tataH prakoShThe haricandanA~Nkite pramathyamAnArNavadhIranAdinIm | 
raghuH shashA~NkArdhamukhena patriNA sharAsanajyAmalunAdbiDaujasaH || 3-59


sa cApamutsR^ijya vivR^iddhamatsaraH praNAshanAya prabalasya vidviShaH | 
mahIdhrapakShavyaparopaNocita.n sphuratprabhAmaNDalamastramAdade || 3-60

raghurbhR^isha.n vakShasi tena tADitaH papAta bhUmau saha sainikAshrubhiH |
nimeShamAtrAdavadhUya ca vyathA.n sahotthitaH sainikaharShanisvanaiH || 3-61

tathApi shastravyavahAraniShThure vipakShabhAve ciramasya tasthuShaH | 
tutoSha vIryAtishayena vR^itrahA pada.n hi sarvatra guNairnidhIyate || 3-62

asa~NgamadriShvapi sAravattayA na me tvadanyena visoDhamAyudham | 
avehi mA.n prItamR^ite tura~NgamAtkimicChasIti sphuTamAha vAsavaH || 3-63

tato niSha~NgAdasamagramudhR^ita.n suvarNapu~Nkhadyutira~njitA~Ngulim | 
narendrasUnuH pratisa.nharanniShu.n priya.nvadaH pratyavadatsureshvaram || 3-64

amocyamashva.n yadi manyase prabho tataH samApte vidhinaiva karmaNi | 
ajasradIkShAprayataH sa madguruH kratorasheSheNa phalena yujyatAm || 3-65 

yathA sa vR^ittAntamima.n sadogatastrilocanaikA.nshatayA durAsadaH | 
tavaiva sa.ndeshaharAdvishA.npatiH shR^iNoti lokesha tathA vidhIyatAm || 3-66 

tatheti kAma.n pratishushruvAnraghoryathAgata.n mAtalisArathiryayau | 
nR^ipasya nAtipramanAH sadogR^iha.n sudakShiNAsUnurapi nyavartata || 3-67

tamabhyanandatprathama.n prabodhitaH prajeshvaraH shAsanahAriNA hareH | 
parAmR^ishanharShajaDena pANinA tadIyama~Nga.n kulishavraNA~Nkitam || 3-68

iti kShitIsho navati.n navAdhikA.n mahAkratUnA.n mahanIyashAsanaH | 
samArurukShurdivamAyuShaH kShaye tatAna sopAnaparamparAmiva || 3-69 

sa raajya.n guruNaa datta.n pratipadyaadhika.n babhau |
dinaante nihita.n tejaH savitreva hutaashanaH || 4-1

diliipaanantara.n raajye ta.n nishamya pratiShThitam |
puurva.n pradhuumito raaj~naa.n hR^idaye.agnirivotthitaH || 4-2

puruhuutadhvajasyeva tasyoonnayanapa~NktayaH |
navaabhyutthaanadarshinyo nananduH saprajaaH prajaaH || 4-3

samameva samaakraanta.n dvaya.n dviradagaaminaa |
tena si.nhaasana.n pitryamakhila.n caarimaNDalam || 4-4

ChaayaamaNDalalakShyeNa tamadR^ishyaa kila svayam |
padmaa padmaatapatreNa bheje saamraajyadiikShitam || 4-5

parikalpitasaa.nnidhyaa kaale kaale ca bandiShu |
stutya.n stutibhirarthyaabhirupatasthe sarasvatii || 4-6

manuprabhutirmaanyairbhuktaa yadyapi raajabhiH |
tathaapyananyapuurveva tasminnaasiidvasu.ndharaa || 4-7

sa hi sarvasya lokasya yuktadaNDatayaa manaH |
aadade naatishiitoShNo nabhasvaaniva dakShiNaH || 4-8

mandotkaNThaaH kR^itaastena guNaadhikatayaa gurau |
phalena sahakaarasya puShpodgama iva prajaaH || 4-9

nayavidbhirnave raaj~ni sadasaccopadarshitam |
puurva evaabhavatpakShastasminnaabhavaduttaraH || 4-10

pa~nchaanaamapi bhuutaanaamutkarSha.n pupuShurguNaaH |
nave tasminmahiipaale sarva.n navamivaabhavat || 4-11

yathaa prahlaadanaachchandraH prataapaattapano yathaa |
tathaiva so.abhuudanvartho raajaa prakR^itira~njanaat || 4-12

kaama.n karNaantavishraante vishaale tasya lochane |
chakShuShmattaa tu shaastreNa suukShmakaaryaarthadarshinaa || 4-13

labdhaprashamanasvasthamathaina.n samupasthitaa |
paarthivashriirdvitiiyeva sharatpa~NkajalakShaNaa || 4-14

nirvR^iShTalaghubhirmeghairmuktavartmaa suduHsahaH |
prataapastasya bhaanoshcha yugapadvyaanashe dishaH || 4-15

vaarShika.n sa.njahaarendro dhanurjaitra.n raghurdadau |
prajaarthasaadhane tau hi paryaayodyatakaarmukau || 4-16

puNDariikaatapatrasta.n vikasatkaashacaamaraH |
R^iturviDambayaamaasa na punaH praapa tacChriyam || 4-17

prasaadasumukhe tasmi.nshcandre ca vishadaprabhe |
tadaa cakShuShmataa.n priitiraasiitsamarasaa dvayoH || 4-18

ha.nsashreNiiShu taaraasu kumudvatsu ca vaariShu |
vibhuutayastadiiyaanaa.n paryastaa yashasaamiva || 4-19

prasasaadodayaadambhaH kumbhayonermahaujasaH |
raghorabhibhavaasha~Nki cukShume dviShataa.n manaH|| 4-21

madodagraaH kakudmantaH saritaa.n kuulamudrujaaH |
liilaakhelamanupraapurmahokShaastasya vikramam|| 4-22

prasavaiH saptaparNaanaa.n madagandhibhiraahataaH |
asuuyayeva tannaagaaH saptadhaiva prasusruvuH|| 4-23

saritaH kurvatii gaadhaaH pathashcaashyaanakardamaan |
yaatraayai codayaamaasa ta.n shakteH prathama.n sharat|| 4-24

tasmai samyagghuto vahnirvaajiniiraajanaavidhau |
pradakShiNaarcirvyaajena hasteneva jaya.n dadau|| 4-25

sa guptamuulapratyantaH shuddhapaarShNirayaanvitaH |
ShaDvidha.n balamaadaaya pratasthe digjigiiShayaa|| 4-26

avaakiranvayovR^iddhaasta.n laajaiH paurayoShitaH |
pR^iShatairmandarodbhuutaiH kShiirormaya ivaacyutam|| 4-27

sa yayau prathama.n praacii.n tulyaH praaciinabarhiShaa |
ahitaananiloddhuutaistarjayanniva ketubhiH|| 4-28

rajobhiH syandanoddhuutairgajaishca ghanasa.nnibhaiH |
bhuvastalamiva vyoma kurvanvyomeva bhuutalam|| 4-29

prataapo.agre tataH shabdaH paraagastadanantaram |
yayau pashcaadrathaadiiti catuHskandheva saa camuuH|| 4-30

marupR^iShThaanyudambhaa.nsi naavyaaH suprataraa nadiiH |
vipinaani prakaashaani shaktimattvaaccakaara saH|| 4-31

sa senaa.n mahatii.n karShanpuurvasaagaragaaminiim |
babhau harajaTaabhraShTaa.n ga~Ngaamiva bhagiirathaH|| 4-32

tyaajitaiH phalamutkhaatairbhagnaishca bahudhaa nR^ipaiH |
tasyaasiidulbaNo maargaH paadapairiva dantinaH|| 4-33

paurastyaanevamaakraama.nstaa.nstaa~njanapadaa~njayii |
praapa taaliivanashyaamamupakaNTha.n mahodadheH|| 4-34

anamraaNaa.n samuddhartustasmaatsindhurayaadiva |
aatmaa sa.nrakShitaH suhmairvR^ittimaashritya vaitasiim|| 4-35

va~Ngaanutkhaaya tarasaa netaa nausaadhanodyataan |
nicakhaana jayastambhaanga~NgaasrotontareShu saH|| 4-36

aapaadapadmapraNataaH kalamaa iva te raghum |
phalaiH sa.nvardhayaamaasurutkhaatapratiropitaaH|| 4-37

sa tiirtvaa kapishaa.n sainyairbaddhadviradasetubhiH |
utkalaadarshitapathaH kali~Ngaabhimukho yayau|| 4-38

pratijagraaha kaali~NgastamastrairgajasaadhanaH |
pakShacChedodyata.n shakra.n shilaavarShiiva parvataH|| 4-40

dviShaa.n viShahya kaakutsthastatra naaraacadurdinam |
sanma~Ngalasnaata iva pratipede jayashriyam || 4-41

taambuliinaa.n dalaistatra racitaapaanabhuumayaH |
naarikelaasava.n yodhaaH shaatrava.n ca papuryashaH || 4-42

gR^ihiitapratimuktasya sa dharmavijayii nR^ipaH |
shriya.n mahendranaathasya jahaara na tu mediniim || 4-43

tato velaataTenaiva phalavatpuugamaalinaa |
agastyaacaritaamaashaamanaashaasyajayo yayau || 4-44

sa sainyaparibhogeNa gajadaanasugandhinaa |
kaaverii.n saritaa.n patyuH sha~Nkaniiyaamivaakarot || 4-45

balairadhyuShitaastasya vijigiiShorgatadhvanaH |
maariicodbhraantahaariitaa malayaadrerupatyakaaH || 4-46

sasa~njurashvakShuNNaanamelaanaamutpatiShNavaH |
tulyagandhiShu mattebhakaTeShu phalareNavaH || 4-47

bhogiveShTanamaargeShu candanaanaa.n samarpitam |
naasrasatkariNaa.n graiva.n tripadiicChedinaamapi || 4-48

dishi mandaayate tejo dakShiNasyaa.n raverapi |
tasyaameva raghoH paaNDyaaH prataapa.n na viShehire || 4-49

taamraparNiisametasya muktaasaara.n mahaadadheH |
te nipatya dadustasmai yashaH svamiva sa.ncitam || 4-50

sa nirvishya yathaakaama.n taTeShvaaliinacandanau |
stanaaviva dishastasyaaH shailau malayadardurau || 4-51

asahyavikramaH sahya.n duuraanmuktamudanvataa |
nitambamiva medinyaaH srastaa.nshukamala~Nghayat || 4-52

tasyaaniikairvisarpadbhiraparaantajayodyataiH |
raamaastrotsaarito.apyaasiitsahyalagna ivaarNavaH || 4-53

bhayotsR^iShTavibhuuShaaNaa.n tena keralayoShitaam |
alakeShu camuureNushcuurNapratinidhiikR^itaH || 4-54

muralaamaarutoddhuutamagamatkaitaka.n rajaH |
tadyodhavaarabaaNaanaamayatnapaTavaasataam || 4-55

avakaasha.n kilodanvaan raamaayaabhyarthito dadau |
aparaantamahiipaalavyaajena raghave karam || 4-58

mattebharadanotkiirNavyaktavikramalakShaNam |
trikuuTameva tatrocchairjayastambha.n cakaara saH || 4-59

paarasiikaa.nstato jetu.n pratasthe sthalavartmanaa |
indriyaakhyaaniva ripuu.nstattvaj~naanena sa.nyamii || 4-60

yavaniimukhapadmaanaa.n sehe madhumada.n na saH |
baalaatapamivaabjaanaamakaalajaladodayaH || 4-61

sa~Ngraamastumulastasya paashcaatyairashvasaadhanaiH |
shaar~Ngakuujitavij~neyapratiyodhe rajasyabhuut || 4-62

bhallaapavarjitaisteShaa.n shirobhiH shmashrulairmahiim |
tastaara saraghaavyaaptaiH sa kShaudrapaTalairiva || 4-63

apaniitashirastraaNaaH sheShaasta.n sharaNa.n yayuH |
praNipaatapratiikaaraH sa.nrambho hi mahaatmanaam || 4-64

vinayante sma tadyodhaa madhubhirvijayashramam |
aastiirNaajinaratnaasu draakShaavalayabhuumiShu || 4-65

tataH pratasthe kauberii.n bhaasvaaniva raghurdisham |
sharairusrairivodiicyaanuddhariShyan rasaaniva || 4-66

viniitaadhvashramaastasya sindhutiiraviceShTanaiH |
dudhuvurvaajinaH skandhaa{m+}llagnaku~Nkumakesaraan || 4-67

tatra huuNaavarodhaanaa.n bhartR^iShu vyaktavikramam |
kapolapaaTalaadeshi babhuuva raghuceShTitam || 4-68

kaambojaaH samare soDhu.n tasya viiryamaniishvaraaH |
gajaalaanaparikliShTairakShoTaiH saardhamaanataaH || 4-69

teShaa.n sadashvabhuuyiShThaastu~Ngaa draviNaraashayaH |
upadaa vivishuH shashvannotsekaaH kosaleshvaram || 4-70

tato gauriiguru.n shailamaarurohaashvasaadhanaH |
vardhayanniva tatkuuTaanuddhuutairdhaatureNubhiH || 4-71

shasha.nsa tulyasattvaanaa.n sainyaghoShe.apyasa.nbhramam |
guhaashayaanaa.n si.nhaanaa.n parivR^ityaavalokitam || 4-72

bhuurjeShu marmariibhuutaaH kiicakadhvanihetavaH |
ga~NgaashiikariNo maarge marutasta.n siShevire || 4-73

vishashramurnameruuNaa.n Chaayaasvadhyaasya sainikaaH |
dR^iShado vaasitotsa~Ngaa niShaNNamR^iganaabhibhiH || 4-74

saralaasaktamaata~NgagraiveyasphuritatviShaH |
aasannoShadhayo neturnaktamasnehadiipikaaH || 4-75

tasyotsR^iShTanivaaseShu kaNTharajjukShatatvacaH |
gajavarShma kiraatebhyaH shasha.nsurdevadaaravaH || 4-76

tatra janya.n raghorghora.n parvatiiyairgaNairabhuut |
naaraacakShepaNiiyaashmaniShpeShotpatitaanalam || 4-77

sharairutsavasa.nketaansa kR^itvaa viratotsavaan |
jayodaaharaNa.n baahvorgaapayaamaasa ki.nnaraan || 4-78

paraspareNa vij~naatasteShuupaayanapaaNiShu |
raaj~naa himavataH saaro raaj~naH saaro himaadriNaa || 4-79

tatraakShobhya.n yashoraashi.n niveshyaavaruroha saH |
paulastyatulitasyaadreraadadhaana iva hriyam || 4-80

cakampe tiirNalauhitye tasminpraagjyotiSheshvaraH |
tadgajaalaanataa.n praaptaiH saha kaalaagurudrumaiH || 4-81

na prasehe sa ruddhaarkamadhaaraavarShadurdinam |
rathavartmarajo.apyasya kuta eva pataakiniim || 4-82

tamiishaH kaamaruupaaNaamatyaakhaNDalavikramam |
bheje bhinnakaTairnaagairanyaanuparurodha yaiH || 4-83

bhuva.m koSNena kuNDodhnii medhyenaavabhR^ithaadapi |
prasraveNaabhivarSantii vatsaaalokapravartinaa|| 3-84

kaamaruupeshvarastasya hemapiiThaadhidevataam |
ratnapuShpopahaareNa Chaayamaanarca paadayoH || 4-84

iti jitvaa disho jiShNurnyavartata rathoddhatam |
rajo vishraamayanraaj~naa.n ChatrashuunyeShu mauliShu || 4-85

sa vishvajitamaajahre yaj~na.n sarvasvadakShiNam |
aadaana.n hi visargaaya sataa.n vaarimucaamiva || 4-86

satraante sacivasakhaH puraskriyaabhi-
rgurviibhiH shamitaparaajayavyaliikaan |

kaakutsthashciravirahotsukaavarodhaan
raajanyaansvapuranivR^ittaye.anumene || 4-87

te rekhaakulishaatapatrachihna.n samraajashcaraNayuga.n prasaadalabhyam |
prasthaanapraNatibhira~NguliiShu cakru-rmaulisrakcyutamakarandareNugauram || 4-88

tamadhvare vishvajiti kShitiisha.n niHsheShavishraaNitakoshajaatam |
utpaatavidyo gurudakShiNaarthii kautsaH prapede varatantushiShyaH || 5-1

sa mR^iNmaye viitahiraNmayatvaatpaatre nidhaayaarghyamanarghashiilaH |
shrutaprakaasha.n yashasaa prakaashaH pratyujjagaamaatithimaatitheyaH || 5-2

apyagraNiirmantrakR^itaamR^iShiiNaa.n kushaagrabuddhe kushalii guruste |
yatastvayaa j~naanamasheShamaapta.n lokena caitanyamivoShNarashmeH || 5-4

kaayena vaacaa manasaaoi shashvadyatsa.nbhR^ita.n vaasavadhairyalopi |
aapaadyate na vyayamantaraayaiH kaccinmaharShestrividha.n tapastat || 5-5

aadhaarabandhapramukhaiH prayatnaiH sa.nvardhitaanaa.n sutanirvisheSham |
kaccinna vaayvaadirupaplavo vaH shramacChidaamaashramapaadapaanaam || 5-6

nirvatyate yairniyamaabhiSheko yebhyo nivaapaa~njalayaH pitR^INaam |
taanyu~nChaShaShThaa~Nkitasaikataani shivaani vastiirthajalaani kaccit || 5-8

niivaarapaakaadi kaDa.ngariiyairaamR^ishyate jaanapadairna kaccit |
kaalopapannaatithikalpyabhaaga.n vanya.n shariirasthitisaadhana.n vaH || 5-9

api prasannena maharShiNaa tva.n samyagviniiyaanumato gR^ihaaya |
kaalo hyaya.n sa.nkramitu.n dvitiiya.n sarvopakaarakShamamaashrama.n te || 5-10

tavaarhato naabhigamena tR^ipta.n mano niyogakriyayotsuka.n me |
apyaaj~nayaa shaasituraatmanaa vaa praapto.asi sa.nbhaavayitu.n vanaanmaam || 5-11

ityarghyapaatraanumitavyayasya raghorudaaraamapi gaa.n nishamya |
svaarthopapatti.n prati durbalaashastamityavocadvaratantushiShyaH || 5-12 

sarvatra no vaartamavehi raajannaathe kutastvayyashubha.n prajaanaam |
suurye tapatyaavaraNaaya dR^iShTeH kalpeta lokasya katha.n tamisraa || 5-13

bhaktiH pratiikShyeShu kulocitaa te puurvaanmahaabhaaga tayaatisheShe |
vyatiitakaalastvahamabhyupetastvaamarthibhaavaaditi me viShaadaH || 5-14

shariiramaatreNa narendra tiShThannaabhaasi tiirthapratipaaditarddhiH |
aaraNyakopaattaphalaprasuutiH stambena niivaara ivaavashiShTaH || 5-15

sthaane bhavaanekanaraadhipaH sannaki.ncanatva.n makhaja.n vyanakti |
paryaayapiitasya surairhimaa.nshoH kalaakShayaH shlaaghyataro hi vR^iddheH || 5-16  

tadanyatastaavadananyakaaryo gurvarthamaahartumaha.n yatiShye |
svastyastu te nirgalitaambugarbha.n sharadghana.n naardati caatako.api || 5-17

etaavaduktvaa pratiyaatukaama.n shiShya.n maharShernR^ipatirniShidhya |
ki.n vastu vidvangurave pradeya.n tvayaa kiyadveti tamanvayu~Nkta || 5-18

tato yathaavadvihitaadhvaraaya tasmai smayaaveshavivarjitaaya |
varNaashramaaNaa.n gurave sa varNii vicakShaNaH prastutamaacacakShe || 5-19

nirbandhasa.njaataruShaarthakaarshyamacintayitvaa guruNaahamuktaH |
vittasya vidyaaparisa.nkhyayaa me koTiishcatasro dasha caahareti || 5-21

so.aha.n saparyaavidhibhaajanena matvaa bhavanta.n prabhushabdasheSham |
abhyutsahe sa.nprati noparoddhumalpetaratvaacChrutaniShkrayasya || 5-22

ittha.n dvijena dvijaraajakaantiraavedito vedavidaa.n vareNa |
enonivR^ittendriyavR^ittirena.n jagaada bhuuyo jagadekanaathaH || 5-23

gurvarthamarthii shrutapaaradR^ishvaa raghoH sakaashaadanavaapya kaamam |
gato vadaanyaantaramityaya.n me maa bhuutpariivaadanavaavataaraH || 5-24

sa tva.n prashaste mahite madiiye vasa.nshcaturtho.agnirivaagnigaare |
dvitraaNyahaanyarhasi soDhumarhan yaavadyate saadhayitu.n tvadartham || 5-25

tatheti tasyaavitatha.n pratiitaH pratyagrahiitsa.ngaramagrajanmaa |
gaamaattasaaraa.n raghurapyavekShya niShkraShTumartha.n cakame kuberaat || 5-26 

vasiShThamantrokShaNajaatprabhaavaadudanvadaakaashamahiidhareShu |
marutsakhasyeva balaahakasya gatirvijaghne na hi tadrathasya || 5-27

athaadhishishye prayataH pradoShe ratha.n raghuH kalpitashastragarbham |
saamantasa.nbhaavanayaiva dhiiraH kailaasanaatha.n tarasaa jigiiShuH || 5-28 

praataH prayaaNaabhimukhaaya tasmai savismayaaH koShagR^ihe niyuktaaH |
hiraNmayii.n koShagR^ihasya madhye vR^iShTi.n shasha.nsuH patitaa.n nabhastaH || 5-29

sa bhuupatirbhaasurahemaraashi.n labdha.n kuberaadabhiyaasyamaanaat |
didesha kautsaaya samastameva paada.n sumeroriva vajrabhinnam || 5-30

janasya saaketanivaasinastau dvaavapyabhuutaanabhinandyasattvau |
gurupradeyaadhikaniHspR^iho.arthii nR^ipo.arthikaamaadadhikapradashca || 5-31

athoShTravaamiishatavaahitaartha.n prajeshvara.n priitamanaa maharShiH |
spR^ishankareNaanatapuurvakaaya.n sa.nprasthito vaacamuvaaca kautsaH || 5-32

kimatra citra.n yadi kaamasuurbhuurvR^itte sthitasyaadhipateH prajaanaam |
acintaniiyastu tava prabhaavo maniiShita.n dyaurapi yena dugdhaa || 5-33

aashaasyamanyatpunaruktabhuuta.n shreyaa.nsi sarvaaNyadhijagmuShaste |
putra.n labhasvaatmaguNaanuruupa.n bhavantamiiDya.n bhavataH piteva || 5-34

braahme muhuurte kila tasya devii kumaarakalpa.n suShuve kumaaram |
ataH pitaa brahmaNa eva naamnaa tamaatmajanmaanamaja.n cakaara || 5-36

ruupa.n tadojasvi tadeva viirya.n tadeva naisargikamunnatatvam |
na kaaraNaatsvaadbibhide kumaaraH pravartito diipa iva pradiipaat || 5-37

utpaatavidya.n vidhivadgurubhyasta.n yauvanodbhedavisheShakaantam |
shriiH saabhilaaShaapi guroranuj~naa.n dhiireva kanyaa pituraacakaa~NkSha || 5-38

atheshvareNa krathakaishikaanaa.n svaya.nvaraartha.n svasurindumatyaaH |
aaptaH kumaaraanayanotsukena bhojena duuto raghave visR^iShTaH || 5-39

ta.n shlaaghyasa.nbandhamasau vicintya daarakriyaayogyadashashca putram |
prasthaapayaamaasa sasainyamenamR^iddhaa.n vidarbhaadhiparaajadhaaniim || 5-40 

tasyopakaaryaaracitopacaaraa vanyetaraa jaanapadopadaabhiH |
maarge nivaasaa manujendrasuunorbabhuuvurudyaanavihaarakalpaaH || 5-41

sa narmadaarodhasi siikaraardrairmarudbhiraanartitanaktamaale |
niveshayaamaasa vila~Nghitaadhvaa klaanta.n rajodhuusaraketu sainyam || 5-42

athopariShTaadbhramarairbhramadbhiH praaksuucitaantaHsalilapraveshaH |
nirdhautadaanaamalagaNDabhittirvanyaH saritto gaja unmamajja || 5-43

niHsheShavikShaalitadhaatunaapi vaprakriyaamR^ikShavatastaTeShu |
niilordhvarekhaashabalena sha.nsandantadvayenaashmavikuNThitena || 5-44

sa.nhaaravikShepalaghukriyeNa hastena tiiraabhimukhaH sashabdam |
babhau sa bhindanbR^ihatastara.ngaanvaaryargalaabha~Nga iva pravR^ittaH || 5-45

shailopamaH shaivalama~njariiNaa.n jaalaani karShannurasaa sa pashcaat |
puurva.n tadutpiiDitavaariraashiH saritpravaahastaTamutsasarpa || 5-46

tasyaikanaagasya kapolabhittyorjalaavagaahakShaNamekashaantaa | 
vanyetaraanekapadarshanena punardidiipe madadurdinashriiH || 5-47

saptacChadakShiirakaTupravaahamasahyamaaghraaya mada.n tadiiyam | 
vila~NghitaadhoraNatiivrayatnaaH senaagajendraa vimukhaa babhuuvuH || 5-48

sa cChinnabandhadrutayugyashuunya.n bhagnakShaparyastaratha.n kShaNena |
raamaaparitraaNavihastayodha.n senanivesha.n tumula.n cakaara || 5-49

sa viddhamaatraH kila naagaruupamutsR^ijya tadvismitasainyadR^iShTaH |
sphuratprabhaamaNDalamadhyavarti kaanta.n vapurvyomacaraH prapede || 5-51

atha prabhaavopanataiH kumaara.n kalpadrumotthairavakiirya puShpaiH |
uvaaca vaagmii dashanaprabhaabhiH sa.nvardhitoraHsthalataarahaaraH || 5-52

tathetyupaspR^ishya payaH pavitra.n somodbhavaayaaH sarito nR^isomaH |
uda~NmukhaH so.astravidastramantra.n jagraaha tasmaannigR^ihiitashaapaat || 5-59

tatra svaya.nvarasamaahR^itaraajaloka.n
kanyaalalaama kamaniiyamajasya lipsoH|
bhaavaavabodhakaluShaa dayiteva raatrau
nidraa cireNa nayanaabhimukhii babhuuva || 5-64

raatrirgataa matimataa.n vara mu~nca shayyaa.n 
dhaatraa dvidhaiva nanu dhuurjagato vibhaktaa |
taamekatastava bibharti gururvinidra-
stasyaa bhavaanaparadhuryapadaavalambii || 5-66

nidraavashena bhavataapyanavekShamaaNaa
paryutsukatvamabalaa nishi khaNDiteva |
lakShmiirvinodayati yena digantalambii
so.api tvadaananaruci.n vijahaati candraH || 5-67

tadvalgunaa yugapadunmiShitena taavat-
sadyaH parasparatulaamadhirohataa.n dve |
praspandamaanaparuShetarataaramanta-
shcakShustava pracalitabhramara.n ca padmam || 5-68 

vR^intaacChlatha.n harati puShpamanokahaanaa.n
sa.nsR^ijyate sarasijairaruNaa.nshubhinnaiH |
svaabhaavika.n paraguNena vibhaatavaayuH
saurabhyamiipsuriva te mukhamaarutasya || 5-69

sa tatra ma~nceShu manoj~naveShAnsi.nhAsanasthAnupacAravatsu |
vaimAnikAnAm marutAmapashyadAkR^iShTalIlAnnaralokapAlAn || 6-1

ratergR^ihItAnunayena kAmam pratyarpitasvA~NgamiveshvareNa |
kAkutsthamAlokayatAm nR^ipANAm mano babhUvendumatInirAsham || 6-2

vaidarbhanirdiShTamasau kumAraH kL^iptena sopAnapathena ma~ncam |
shilAvibha~NgairmR^igarAjashAvastu~Ngam nagotsa~NgamivAruroha || 6-3

parArdhyavarNAstaraNopapannamAsedivAnratnavadAsanam saH |
bhUyiShThamAsIdupameyakAntirmayUrapR^iShThAshrayiNA guhena || 6-4

tAsu shriyA rAjapara.nparAsu prabhAvisheShodayadurnirIkShyaH |
sahasradhAtmA vyarucadvibhaktaH payomucAm pa~NktiShu vidyuteva || 6-5

atha stute bandibhiranvayaj~naiH somArkava.nshye naradevaloke |
sa.ncArite cAgurusArayonau dhUpe samutsarpati vaijayantIH || 6-8

puropakaNTopavanAshrayANAm kalApinAmuddhatanR^ittahetau |
pradhmAtasha~Nkhe parito digantA.nstUryasvane mUrcChati ma~NgalArthe || 6-9

manuShyavAhyam caturantayAnamadhyAsya kanyA parivArashobhi |
vivesha ma~ncAntararAjamArgam pati.nvarA kL^iptavivAhaveShA || 6-10

tasminvidhAnAtishaye vidhAtuH kanyAmaye netrashataikalakShye |
nipeturantaHkaraNairnarendrA dehaiH sthitAH kevalamAsaneShu || 6-11

kashcitkarAbhyAmupagUDhanAlamAlolapatrAbhihatadvirepham |
rajobhirantaH pariveShabandhi lIlAravindam bhramayA.ncakAra || 6-13

visrastama.nsAdaparo vilAsI ratnAnuviddhA~NgadakoTilagnam |
prAlambamutkR^iShya yathAvakAsham ninAya sAcIkR^itacAruvaktraH || 6-14

Aku~ncitAgrA~NgulinA tato.anyaH ki~ncitsamAvarjitanetrashobhaH |
tiryagvisa.nsarpinakhaprabheNa pAdena haimam vililekha pITham || 6-15

niveshya vAmam bhujamAsanArdhe tatsa.nniveshAt adhikonnatA.nsaH |
kashcidvivR^ittatrikabhinnahAraH suhR^itsamAbhAShaNatatparo.abhUt || 6-16

vilAsinIvibhramadantapatramapANDuram ketakabarhamanyaH |
priyAnitambocitasa.nniveshairvipATayAmAsa yuvA nakhAgraiH || 6-17

kusheshayAtAmratalena kashcitkareNa rekhAdhvajalA~nChanena |
ratnA~NgulIyaprabhayAnuviddhAnudIrayAmAsa salIlamakShAn || 6-18

kashcidyathAbhAgamavasthite.api svasa.nniveshAdvyatila~NghinIva |
vajrA.nshugarbhA~Ngulirandhramekam vyApArayAmAsa karam kirITe || 6-19

asau sharaNyaH sharaNonmukhAnAmagAdhasattvo magadhapratiShThaH |
rAjA prajAra~njanalabdhavarNaH para.ntapo nAma yathArthanAmA || 6-21

kAmam nR^ipAH santu sahasrasho.anye rAjanvatImAhuranena bhUmim |
nakShatratArAgrahasa.nkulApi jyotiShmatI candramasaiva rAtriH || 6-22

kriyAprabandhAdayamadhvarANAmajasramAhUtasahasranetraH |
shacyAshciram pANDukapolalambAnmandArashUnyAnalakA.nshcakAra || 6-23

anena cedicChasi gR^ihyamANam pANim vareNyena kuru praveshe |
prAsAdavAtAyanasa.nsthitAnAm netrotsavam puShpapurA~NganAnAm || 6-24

evam tayokte tamavekShya ki.ncidvisra.nsidUrvA~NkamadhUkamAlA |
R^ijupraNAmakriyayaiva tanvI pratyAdideshainamabhAShamANA || 6-25

tAm saiva vetragrahaNe niyuktA rAjAntaram rAjasutAm ninAya |
samIraNottheva tara.ngarekhA padmAntaram mAnasarAjaha.nsIm || 6-26

jagAda cainAmayama~NganAthaH surA~NganAprArthitayauvanashrIH |
vinItanAgaH kila sUtrakArairaindram padam bhUmigato.api bhu~Nkte || 6-27

anena paryAsayatAshrubindUnmuktAphalasthUlatamAnstaneShu |
pratyarpitAH shatruvilAsinInAmunmucya sUtreNa vinaiva hArAH || 6-28

nisargabhinnAspadamekasa.nsthamasmindvayam shrIshca sarasvatI ca |
kAntyA girA sUnR^itayA ca yogyA tvameva kalyANi tayostR^itIyA || 6-29

athA~NgarAjadavatArya cakShuryAhIti janyAmavadatkumArI |
nAsau na kAmyo na ca veda samyagdraShTum na sA bhinnarucirhi lokaH || 6-30

tataH param duHprasaham dviShadbhirnR^ipam niyuktA pratihArabhUmau |
nidarshayAmAsa visheShadR^ishyamindum navotthAnamivendumatyai || 6-31

avantinAtho.ayamugrabAhurvishAlavakShAstanuvR^ittamadhyaH |
Aropya cakrabhramamuShNatejAstvaShTreva yatnollikhito vibhAti || 6-32

asya prayANeShu samagrashakteragresarairvAjibhirutthitAni |
kurvanti sAmantashikhAmaNInAm prabhAprarohAstamayam rajA.nsi || 6-33

asau mahAkAlaniketanasya vasannadUre kila candramauleH |
tamisrapakShe.api sahapriyAbhirjyotsnAvato nirvishati pradoShAn || 6-34

anena yUnA saha pArthivena rambhoru kaccinmanaso ruciste |
siprAtara.ngAnilakampitAsu vihartumudyAnapara.nparAsu || 6-35

tasminnabhidyotitabandhupadme pratApasa.nshoShitashatrupa~Nke |
babandha sA nottamasaukumAryA kumudvatI bhAnumatIva bhAvam || 6-36

tAmagratastAmarasAntarAbhAmanUparAjasya guNairanUnAm |
vidhAya sR^iShTim lalitAm vidhAturjagAda bhUyaH sudatIm sunandA || 6-37

sa~NgrAmanirviShTasahasrabAhuraShTAdashadvIpanikhAtayUpaH |
ananyasAdhAraNarAjashabdo babhUva yogI kila kArtavIryaH || 6-38

jyAbandhaniShpandabhujena yasya viniHshvasadvaktrapara.npareNa |
kArAgR^ihe nirjitavAsavena la~NkeshvareNoShitamA prasAdAt || 6-40

tasyAnvaye bhUpatireSha jAtaH pratIpa ityAgamavR^iddhasevI |
yenaH shriyaH sa.nshrayadoSharUDham svabhAvaloletyayasham pramR^iShTam || 6-41

Ayodhane kR^iShNagatim sahAyamavApya yaH kShatriyakAlarAtrim |
dhArAm shitAm rAmaparashvadhasya sa.nbhAvayatyutpalapatrasArAm || 6-42

asyA~NkalakShmIrbhava dIrghabAhormAhiShmatIvapranitambakA~ncIm |
prAsAdajAlairjalaveNiramyAm revAm yadi prekShitumasti kAmaH || 6-43

tasyAH prakAmam priyadarshano.api na sa kShitIsho rucaye babhUva |
sharatpramR^iShTAmbudharoparodhaH shashIva paryAptakalo nalinyAH || 6-44

sA shUrasenAdhipatim suSheNamuddishya lokAntaragItakIrtim |
AcArashuddhobhayava.nshadIpam shuddhAntarakShyA jagade kumArI || 6-45

nIpAnvayaH pArthiva eSha yajvA guNairyamAshritya paraspareNa |
siddhAshramam shAntamivetya sattvairnaisargiko.apyutsasR^ije virodhaH || 6-46

yasyAtmagehe nayanAbhirAmA kAntirhimA.nshoriva sa.nniviShTA |
harmyAgrasa.nrUDhatR^iNA~NkureShu tejo.aviShahyam ripumandireShu || 6-47

yasyAvarodhastanacandanAnAm prakShAlanAdvArivihArakAle |
kalindakanyA mathurAm gatApi ga~Ngormisa.nsaktajaleva bhAti || 6-48

trastena tArkShyAtkila kAliyena maNim visR^iShTam yamunaukasA yaH |
vakShaHsthalavyApirucham dadhAnaH sakaustubham hrepayatIva kR^iShNam || 6-49

sa.nbhAvya bhartAramamum yuvAnam mR^idupravAlottarapuShpashayye |
vR^indAvane caitrarathAdanUne nirvishyatAm sundari yauvanashrIH || 6-50

athA~NgadAliShTabhujam bhujiShyA hemA~Ngadam nAma kali~NganAtham |
AseduShIm sAditashatrupakSham bAlAmabAlendumukhIm babhAShe || 6-53

asau mahendrAdisamAnasAraH patirmahendrasya mahodadheshca |
yasya kSharatsainyagajacChalena yAtrAsu yAtIva puro mahendraH || 6-54

jyAghAtarekhe subhujo bhujAbhyAm bibharti yashcApabhR^itAm purogaH |
ripushriyAm sA~njanabAShpaseke bandIkR^itAnAmiva paddhatI dve || 6-55

pralobhitApyAkR^itilobhanIyA vidarbharAjAvarajA tayaivam |
tasmAdapAvartata dUrakR^iShTA nItyeva lakShmIH pratikUladaivAt || 6-58

athoragAkhyasya purasya nAtham dauvArikI devasarUpametya |
itashcakorAkShi vilokayeti pUrvAnushiShTAm nijagAda bhojyAm || 6-59

pANDyo.ayama.nsArpitalambahAraH kL^iptA~NgarAgo haricandanena |
AbhAti bAlAtaparaktasAnuH sanirjharodgAra ivAdrirAjaH || 6-60

vindhyasya sa.nstambhayitA mahAdrerniHsheShapItojjhitasindhurAjaH |
prItyAshvamedhAvabhR^ithArdramUrteH sausnAtiko yasya bhavatyagastyaH || 6-61

astram harAdAptavatA durApam yenendralokAvajayAya dR^iptaH |
purA janasthAnavimardasha~NkI sa.ndhAya la~NkAdhipatiH pratasthe || 6-62

anena pANau vidhivadgR^ihIte mahAkulInena mahIva gurvI |
ratnAnuviddhArNavamekhalAyA dishaH sapatnI bhava dakShiNasyAH || 6-63

tAmbUlavallIpariNaddhapUgAsvelAlatAli~NgitacandanAsu |
tamAlapatrAstaraNAsu rantum prasIda shashvanmalayasthalIShu || 6-64

indIvarashyAmatanurnR^ipo.asau tvam rocanAgaurasharIrayaShTiH |
anyonyashobhAparivR^iddhaye vAm yogastaDittoyadayorivAstu || 6-65

svasurvidarbhAdhipatestadIyo lebhe.antaram cetasi nopadeshaH |
divAkarAdarshanabaddhakoshe nakShatranAthA.nshurivAravinde || 6-66

sa.ncAriNI dIpashikheva rAtrau yam yam vyatIyAya pati.nvarA sA |
narendramArgATTa iva prapede vivarNabhAvam sa sa bhUmipAlaH || 6-67

tasyAm raghoH sUnurupasthitAyAm vR^iNIta mAm neti samAkulo.abhUt |
vAmetaraH sa.nshayamasya bAhuH keyUrabandhocChvasitairnunoda || 6-68

tam prApya sarvAvayavAnavadyam vyAvartatAnyopagamAtkumArI |
na hi praphullam sahakArametya vR^ikShAntaram kA~NkShati ShaTpadAlI || 6-69

tasminsamAveshitacittavR^ittiminduprabhAmindumatImavekShya |
pracakrame vaktumanukramaj~nA savistaram vAkyamidam sunandA || 6-70

ikShvAkuva.nshyaH kakudam nR^ipANAm kakutstha ityAhitalakShaNo.abhUt |
kAkutsthashabdam yata unnatecChAH shlAghyam dadhatyuttarakosalendrAH || 6-71

mahendramAsthAya mahokSharUpam yaH sa.nyati prAptapinAkilIlaH |
cakAra bANairasurA~NganAnAm gaNDasthalIH proShitapatralekhAH || 6-72

airAvatasphAlanavishlatham yaH sa.nghaTTayanna~Ngadama~Ngadena |
upeyuShaH svAmapi mUrtimagryAmardhAsanam gotrabhido.adhitaShThau || 6-73

jAtaH kule tasya kilorukIrtiH kulapradIpo nR^ipatirdilIpaH |
atiShThadekonashatakratutve shakrAbhyasUyAvinivR^ittaye yaH || 6-74

yasminmahIm shAsati vANinInAm nidrAm vihArArdhapathe gatAnAm |
vAto.api nAsra.nsayada.nshukAni ko lambayedAharaNAya hastam || 6-75

putro raghustasya padam prashAsti mahAkratorvishvajitaH prayoktA |
caturdigAvarjitasa.nbhR^itAm yo mR^itpAtrasheShAmakarodvibhUtim || 6-76

ArUDhamadrInudadhInvitIrNam bhuja.ngamAnAm vasatim praviShTam |
Urdhvam gatam yasya na cAnubandhi yashaH paricChettumiyattayAlam || 6-77

asau kumArastamajo.anujAtastriviShTapasyeva patim jayantaH |
gurvIm dhuram yo jagatasya pitrA dhuryeNa damyaH sadR^isham bibharti || 6-78

kulena kAntyA vayasA navena guNaishca taistairvinayapradhAnaiH |
tvamAtmanastulyamamum vR^iNIShva ratnam samAgacChatu kA~ncanena || 6-79

tataH sunandAvacanAvasAne lajjAm tanUkR^itya narendrakanyA |
dR^iShTyA prasAdAmalayA kumAram pratyagrahItsa.nvaraNasrajeva || 6-80

cakampe tiirNalauhitye tasminpraagjyotiSheshvaraH |
tadgajaalaanataa.n praaptaiH saha kaalaagurudrumaiH || 4-81

tathAgatAyAm parihAsapUrvam sakhyAm sakhI vetrabhR^idAbabhAShe |
Arye vrajAmo.anyata ityathainAm vadhUrasUyAkuTilam dadarsha || 6-82

sA cUrNagauram raghunandanasya dhAtrIkarAbhyAm karabhopamorUH |
Asa~njayAmAsa yathApradesham kaNThe guNam mUrtamivAnurAgam || 6-83

tayA srajA ma~NgalapuShpamayyA vishAlavakShaHsthalalambayA saH |
ama.nsta kaNThArpitabAhupAshAm vidarbharAjAvarajAm vareNyaH || 6-84

shashinamupagateyam kaumudI meghamukta.n
jalanidhimanurUpam jahnukanyAvatIrNA |
iti samaguNayogaprItayastatra paurAH
shravaNakaTu nR^ipANAmekavAkyam vivavruH || 6-85

pramuditavarapakShamekatastatkShitipatimaNDalamanyato vitAnam |
uShasi sara iva praphullapadmam kumudavanapratipannanidramAsIt || 6-86

athopayantraa sadR^isheNa yuktaam 
skandena saakShaadiva devasenaam | 
svasaaramaadaaya vidarbhanaathaH 
purapraveshaabhimukho babhuuva || 7-1 
 

senaaniveshaanpR^ithiviikShito.api 
jagmurvibhaatagrahamandabhaasaH |
bhojyaam prati vyarthamanorathat
vaadruupeShu vesheShu ca saabhyasuuyaa || 7-2

saa.nnidhyayogaatkila tatra shacyaaH
svayamvarakShobhakR^itaamabhaavaH |
kaakutsthamuddishya samatsaro.api 
shashaama tena kShitipaalalokaH || 7-3

taavatprakiirNaabhinavopacaaram
indraayudhadyotitatoraNaa~Nkam |
varaH savadhvaa saha raajamaargam 
praapa dhvajacChaayanivaaritoShNam || 7-4

tatastadaalokanatatparaaNaam 
saudheShu caamiikarajaalavatsu |
babhuuvurittham purasundariiNaam 
tyaktaanyakaaryaaNi viceShTitaani || 7-5

Alokamaargam sahasaa vrajantyaa 
kayaacidudveShTanavaantamaalyaH |
baddhum na sa.nbhaavita eva 
taavatkareNa ruddho.api ca keshapaashaH || 7-6 

prasaadhikaalambitamagrapaada
maakShipya kaaciddravaraagameva |
utsR^iShTaliilaagatiraagavaakShaadala
ktakaa~Nkaam padaviim tataana || 7-7

vilocanam dakShiNama~njanena 
sa.nbhaavya tadva~ncitavaamanetraa|
tathaiva vaataayanasa.nnikarSham 
yayau shalaakaamaparaa vahantii || 7-8

jaalaantarapreShitadR^iShTiranyaa 
prasthaanabhinnaam na babandha niiviim |
naabhipraviShTaabharaNaprabhena 
hastena tasthaavavalambya vaasaH || 7-9

ardhaa~ncitaa satvaramutthitaayaaH 
pade pade durnimite galantii |
kasyaashcidaasiidrashanaa tadaaniim
a~NguShThamuulaarpitasuutrasheShaa || 7-10

taasaam mukhairaasavagandhagarbhair
vyaaptaantaraaH saandrakutuuhalaanaam |
vilolanetrabhramarairgavaakShaaH 
sahasrapatraabharaNaa ivaasan || 7-11

taa raaghavam dR^iShTibhiraapibantyo 
naaryo na jagmurviShayaantaraaNi |
tathaa hi sheShendriyavR^ittiraasaam 
sarvaatmanaa cakShuriva praviShTaa || 7-12

sthaane vR^itaa bhuupatibhiH parokShaiH 
svaya.nvaram saadhumama.nsta bhojyaa |
padmeva naaraayaNamanyathaasau labheta 
kaantam kathamaatmatulyam || 7-13

paraspareNa spR^ihaNiiyashobham 
na cedidam dvandvamayojayiShyat |
asmindvaye ruupavidhaanayatnaH 
patyuH prajaanaam vitatho.abhaviShyat || 7-14

ratismarau nuunamimaavabhuutaam 
raaj~naam sahasreShu tathaa hi baalaa |
gateyamaatmapratiruupameva 
mano hi janmaantarasa.ngatij~nam || 7-15

ityudgataaH pauravadhuumukhebhyaH 
shR^iNvankathaaH shrotrasukhaaH kumaaraH |
udbhaasitam ma~Ngalasa.nvidhaabhiH 
sa.nbandhinaH sadma samaasasaada || 7-16

tato.avatiiryaashu kareNukaayaaH 
sa kaamaruupeshvaradattahastaH |
vaidarbhanirdiShTamatho vivesha 
naariimanaa.nsiiva catuShkamantaH || 7-17

 

mahaarhasi.nhaasanasa.nsthito.asau 
saratnamarghyam madhuparkamishram |
bhojopaniitam ca dukuulayugmam 
jagraaha saardham vanitaakaTaakShaiH || 7-18

dukuulavaasaaH sa vadhuusamiipam 
ninye viniitairavarodharakShaiH |
velaasakaasham sphuTaphenaraajirnavair
udanvaaniva candrapaadaiH || 7-19

tatraarcito bhojapateH purodhaa 
hutvaagnimaajyaadibhiragnikalpaH |
tameva caadhaaya vivaahasaakShye 
vadhuuvarau sa.ngamayaa.ncakaara || 7-20

hastena hastam parigR^ihya vadhvaaH 
sa raajasuunuH sutaraam cakaase |
anantaraashokalataapravaalam 
praapyeva cuutaH pratipallavena || 7-21

aasiidvaraH kaNTakitaprakoShThaH 
svinnaa~NguliH sa.nvavR^ite kumaarii |
tasmindvaye tatkShaNamaatmavR^ittiH 
samam vibhakteva manobhavena || 7-22

 

tayorapaa~Ngapratisaaritaani 
kriyaasamaapattinivartitaani |
hriiyantraNaamaanashire manoj~naa
manyonyalolaani vilocanaani || 7-23

pradakShiNaprakramaNaatkR^ishaanor
udarciShastanmithunam cakaashe |
merorupaanteShviva vartamaanam
anyonyasa.nsaktamahastriyaamam || 7-24

nitambagurvii guruNaa prayuktaa 
vadhuurvidhaatR^ipratimena tena |
cakaara saa mattacakoranetraa 
lajjaavatii laajavisargamagnau || 7-25

tada~njanakledasamaakulaakSham 
pramlaanabiijaa~NkurakarNapuuram |
vadhuumukham paaTalagandhalekham
aacaaradhuumagrahaNaadbabhuuva || 7-27

tau snaatakairbandhumataa ca raaj~naa 
pura.ndhribhishca kramashaH prayuktam |
kanyaakumaarau kanakaasanasthaavaar
draakShataaropaNamanvabhuutaam || 7-28

iti svasurbhojakulapradiipaH sa.npaadya 
paaNigrahaNam sa raajaa |
mahiipatiinaam pR^ithagarhaNaartham samaadideshaadhikR^itaanadhishriiH || 7-29

li~NgairmudaH sa.nvR^itavikriyaaste hradaaH 
prasannaa iva guuDhanakraaH |
vaidarbhamaamantrya yayustadiiyaam 
pratyarpya puujaamupadaaChalena || 7-30

sa raajalokaH kR^itapuurvasa.nvidaarambha
siddhau samayopalabhyam |
aadaasyamaanaH pramadaamiSham 
tadaavR^itya panthaanamajasya tasthau || 7-31 

 

bhartaapi taavatkrathakaishikaanaam
anuShThitaanantarajaavivaahaH |
sattvaanuruupaaharaNiikR^itashriiH 
praasthaapayadraaghavamanvagaacca || 7-32

tisrastrilokaprathitena saardham
ajena maarge vasatiiruShitvaa |
tasmaadapaavartata kuNDineshaH 
parvaatyaye soma ivoShNarashmeH || 7-33

tamudvahantam pathi bhojakanyaam 
rurodha raajanyagaNa sa dR^iptaH |
balipradiShTaam shriyamaadadaanam
traivikramam paadamivendrashatruH || 7-35

tasyaaH sa rakShaarthamanalpayodhamaadishya 
pitryam sacivam kumaaraH |
pratyagrahiitpaarthivavaahiniim taam 
bhaagiirathiim shoNa ivottara~NgaH || 7-36

pattiH padaatim rathinam ratheshas
tura.ngasaadii turagaadhiruuDham |
yantaa gajasyaabhyapatadgajastham 
tulyapratidvandvi babhuuva yuddham || 7-37

nadatsu tuuryeShvavibhaavyavaaco 
nodiirayanti sma kulopadeshaan |
baaNaakSharaireva parasparasya 
naamorjitam caapabhR^itaH shasha.nsuH || 7-38

utthaapitaH sa.nyati reNurashvaiH 
saandriikR^itaH syandanava.nshacakraiH |
vistaaritaH ku~njarakarNataalair
netrakrameNoparurodha suuryam || 7-39

matsyadhvajaa vaayuvashaadvidiirNair
mukhaiH pravR^iddhadhvajiniirajaa.nsi |
babhuH pibantaH paramaarthamatsyaaH 
paryaavilaaniiva navodakaani || 7-40

ratho rathaa~Ngadhvaninaa vijaj~ne 
vilolaghaNTaakvaNitena naagaH |
svabhartunaamagrahaNaadbabhuuva 
saandre rajasyaatmaparaavabodhaH || 7-41

aavR^iNvato locanamaargamaajau 
rajondhakaarasya vijR^imbhitasya |
shastrakShataashvadviipaviirajanmaa 
baalaaruNo.abhuudrudhirapravaahaH || 7-42

sa cChinnamuulaH kShatajena reNus
tasyopariShTaatpavanaapadhuutaH |
a~NgaarasheShasya hutaashanasya 
puurvotthito dhuuma ivaababhaase || 7-43

prahaaramuurcChaapagame rathasthaa 
yantR^Inupaalabhya nivartitaashvaan |
yaiH saaditaa lakShitapuurvaketuu.ns
taaneva saamarShatayaa nijaghnuH || 7-44

apyardhamaarge parabaaNaluunaa dhanurbhR^itaam 
hastavataam pR^iShatkaaH |
sa.npraapurevaatmajavaanuvR^ittyaa 
puurvaardhabhaagaiH phalibhiH sharavyam || 7-45

aadhoraNaanaam gajasa.nnipaate 
shiraa.nsi chakrairnishitaiH kShuraagraiH |
hR^itaanyapi shyenanakhaagrakoTi
vyaasaktakeshaani chireNa petuH || 7-46

puurvam prahartaa na jaghaana bhuuyaH pratiprahaaraakShamamashvasaadii |
tura.ngamaskandhaniShaNNadeham 
pratyaashvasantam ripumaacakaa~NkSha || 7-47

tanutyajaam varmabhR^itaam vikoshaibR^ihatsu 
danteShvasibhiH 
patadbhiH |
udyantamagnim shamayaa.nbabhuuvurgajaa 
vivignaaH karashiikareNa || 7-48

shiliimukhotkR^ittashiraHphalaaDhyaa 
chyutaiH shirastraishcaShakottareva |
raNakShitiH shoNitamadyakulyaa 
raraaja mR^ityoriva paanabhuumiH || 7-49

upaantayorniShkuShitam viha.ngair
aakShipya tebhyaH pishitapriyaapi |
keyuurakoTikShatataaludeshaa shivaa 
bhujacChedamapaacakaara || 7-50

kashcidviShatkhaDgahR^itottamaa~NgaH 
sadyo vimaanaprabhutaamupetya |
vaamaa~Ngasa.nsaktasuraa~NganaH svam 
nR^ityatkabandham samare dadarsha || 7-51

anyonyasuutonmathanaadabhuutaam 
taaveva suutau rathinau ca kaucit |
vyashvau gadaavyaayatasa.nprahaarau 
bhagnaayudhau baahuvimardaniShThau || 7-52

paraspareNa kShatayoH prahartror
utkraantavaayvoH samakaalameva |
amartyabhaave.api kayoshcidaasiid
ekaapsaraHpraarthitayorvivaadaH || 7-53

vyuuhaavubhau taavitaretarasmaadbha~Ngam 
jayam caapaturavyavastham |
pashcaatpuromaarutayoH pravR^iddhau 
paryaayavR^ityeva mahaarNavormii || 7-54

pareNa bhagne.api bale mahaujaa 
yayaavajaH pratyarisainyameva |
dhuumo nivartyeta samiiraNena 
yatastu kakShastata eva vahniH || 7-55

sa roShadaShTaadhikalohitoShThairvyaktor
dhvarekhaa bhR^ikuTiirvahadbhiH |
tastaara gaam bhallanikR^ittakaNThair
huu.nkaaragarbhairdviShataam shirobhiH || 7-58

sarvairbalaa~NgairdviradapradhaanaiH 
sarvaayudhaiH ka~NkaTabhedibhishca |
sarvaprayatnena ca bhuumipaalaas
tasminprajahruryudhi sarva eva || 7-59

 

so.astravrajaishChannarathaH pareShaam 
dhvajaagramaatreNa babhuuva lakShyaH |
niihaaramagno dinapuurvabhaagaH 
ki.ncitprakaashena vivasvateva || 7-60

priya.nvadaatpraaptamasau kumaaraH 
praayu~Nkta raajasvadhiraajasuunuH |
gaandharvamastram kusumaastrakaantaH 
prasvaapanam svapnanivR^ittalaulyaH || 7-61

tato dhanuShkarShaNamuuDhahastame
kaa.nsaparyastashirastrajaalam |
tasthau dhvajastambhaniShaNNadeham 
nidraavidheyam naradevasainyam || 7-62

tataH priyopaattarase.adharoShThe 
niveshya dadhmau jalajam kumaaraH |
tena svahastaarjitamekaviiraH 
pibanyasho muurtamivaababhaase || 7-63

sha~Nkhasvanaabhidnyatayaa nivR^ittaastam 
sannashatrum dadR^ishuH svayodhaaH |
nimiilitaanaamiva pa~Nkajaanaam madhye 
sphuranta.m pratimaashashaa~Nkam || 7-64

sashoNitaistena shiliimukhaagrair
nikShepitaaH ketuShu paarthivaanaam |
yasho hR^itam sa.nprati raaghaveNa 
na jiivitam vaH kR^ipayeti varNaaH || 7-65

 sa caapakoTiinihitaikabaahuH 
shirastraniShkarShaNabhinnamauliH |
lalaaTabaddhashramavaaribindur
bhiitaam priyaametya vaco babhaaShe || 7-66

itaH paraanarbhakahaaryashastraan
vaidarbhi pashyaanumataa mayaasi |
eva.nvidhenaahavaceShTitena tvam 
praarthyase hastagataa mamaibhiH || 7-67

tasyaaH pratidvandvibhavaadviShaadaatsadyo 
vimuktam mukhamaababhaase |
niHshvaasabaaShpaapagamaatprapannaH 
prasaadamaatmiiyamivaatmadarshaH || 7-68

hR^iShTaapi saa hriivijitaa na saakShaadvaagbhiH 
sakhiinaam priyamabhyanandat |
sthalii navaambhaHpR^iShataabhivR^iShTaa mayuurakekaabhirivaabhrabR^indam || 7-69

iti shirasi sa vaamam paadamaadhaaya raaj~naam
udavahadanavadyaam taamavadyaadapetaH |
rathaturagarajobhistasya ruukShaalakaagraa
samaravijayalakShmiiH saiva muurtaa babhuuva || 7-70

prathamaparigataarthastam raghuH sa.nnivR^itta.n
vijayinamabhinandya shlaaghyajaayaasametam |
tadupahitakuTumbaH shaantimaargotsuko.abhuu
nna hi sati kuladhurye suuryava.nshyaa gR^ihaaya || 7-71

atha tasya vivAhakautukam lalitam bibhrata eva pArthivaH |
vasudhAmapi hastagAminImakarodindumatImivAparAm || 8-1

duritairapi kartumAtmasAtprayatante nR^ipasUnavo hi yat |
tadupasthitamagrahIdajaH piturAdnyeti na bhogatR^iShNayA || 8-2

anubhUya vasiShThasa.nbhR^itaiH salilaistena sahAbhiShecanam |
vishadocChvasitena medinI kathayAmAsa kR^itArthatAmiva || 8-3

sa babhUva durAsadaH parairguruNA.atharvavidA kR^itakriyaH |
pavanAgnisamAgamo hyayam sahitam brahma yadastratejasA || 8-4

raghumeva nivR^ittayauvanam tamamanyanta naveshvaram prajAH |
sa hi tasya na kevalAm shriyam pratipede sakalAnguNAnapi || 8-5

adhikam shushubhe shubha.nyunA dvitayena dvayameva sa.ngatam |
padamR^iddhamajena paitR^ikam vinayenAsya navam ca yauvanam || 8-6

sadayam bubhuje mahAbhujaH sahasodvegamiyam vrajediti |
aciropanatAm sa medinIm navapANigrahaNAm vadhUmiva  || 8-7

ahameva mato mahIpateriti sarvaH prakR^itiShvacintayat |
udadheriva nimnagAshateShvabhavannAsya vimAnanA kvacit || 8-8

na kharo na ca bhUyasA mR^iduH pavamAnaH pR^ithivIruhAniva |
sa puraskR^itamadhyamakramo namayAmAsa nR^ipAnanuddharan || 8-9

atha vIkShya raghuH pratiShThitam prakR^itiShvAtmajamAtmavattayA |
viShayeShu vinAshadharmasu tridivastheShvapi niHspR^iho.abhavat|| 8-10

guNavatsutaropitashriyaH pariNAme hi dilIpava.nshajAH |
padavIm taruvalkavAsasAm prayatAH sa.nyaminAm prapedire || 8-11

tamaraNyasamAshrayonmukham shirasA veShTanashobhinA sutaH |
pitaram praNipatya pAdayoraparityAgamayAcatAtmanaH || 8-12

raghurashrumukhasya tasya tatkR^itavAnIpsitamAtmajapriyaH |
na tu sarpa iva tvacam punaH pratipede vyapavarjitAm shriyam  || 8-13

sa kilAshramamantyamAshrito nivasannAvasathe purAdbahiH |
samupAsyata putrabhogyayA snuShayevAvikR^itendriyaH shriyA || 8-14

prashamasthitapUrvapArthivam kulamabhyadyatanUtaneshvaram |
nabhasA nibhR^itendunA tulAmuditArkeNa samAruroha tat|| 8-15

yatipArthivali~NgadhAriNau dadR^ishAte raghurAghavau janaiH |
apavargamahodayArthayorbhuvama.nshAviva dharmayorgatau  || 8-16

ajitAdhigamAya mantribhiryuyuje nItivishAradairajaH |
anupAyipadopaprAptaye raghurAptaiH samiyAya yogibhiH|| 8-17

nR^ipatiH prakR^itIravekShitum vyavahArAsanamAdade yuvA |
paricetumupA.nshu dhAraNAm kushapUtam pravayAstu viShTaram | 8-18

anayatprabhushaktisa.npadA vashameko nR^ipatInanantarAn |
aparaH praNidhAnayogyayA marutaH pa~nca sharIragocarAn  || 8-19

paNabandhamukhAnguNAnajaH ShaDupAyu~Nkta samIkShya tatphalam |
raghurapyajayatguNatrayam prakR^itistham samaloShTakA~ncanaH || 8-21

na navaH prabhurAphalodayAtsthirakarmA virarAma karmaNaH |
na ca yogavidhernavetaraH sthiradhIrAparamAtmadarshanAt || 8-22


iti shatruShu cendriyeShu ca pratiShiddhaprasareShu jAgratau |
prasitAvudayApavargayorubhayIm siddhimubhAvavApatuH || 8-23

atha kAshcidajavyapekShayA gamayitvA samadarshanaH samAH |
tamasaH paramApadavyayam puruSham yogasamAdhinA raghuH || 8-24

shrutadehavisarjanaH pitushciramashrUNi vimucya rAghavaH |
vidadhe vidhimasya naiShThikam yatibhiH sArdhamanagniragnicit|| 8-25

akarotsa tadaurdhvadaihikam pitR^ibhaktyA pitR^ikAryakalpavit |
na hi tena pathA tanutyajastanayAvarjitapiNDakA~NkShiNaH|| 8-26

sa parArdhyagaterashocyatAm pituruddishya sadarthavedibhiH |
shamitAdhiradhijyakArmukaH kR^itavAnapratishAsanam jagat || 8-27

kShitirindumatI ca bhAminI patimAsAdya tamagryapauruSham |
prathamA bahuratnasUrabhUdaparA vIramajIjanatsutam || 8-28

dasharashmishatopamadyutim yashasA dikShu dashasvapi shrutam |
dashapUrvaratham yamAkhyayA dashakaNThArigurum vidurbudhAH || 8-29

R^iShidevagaNasvadhAbhujAm shrutayAgaprasavaiH sa pArthivaH |
anR^iNatvamupeyivAnbabhau paridhermukta ivoShNadIdhitiH || 8-30

balamArtabhayopashAntaye viduShAm satkR^itaye bahu shrutam |
vasu tasya vibhorna kevalam guNavattApi paraprayojanA || 8-31

sa kadAcidavekShitaprajaH saha devyA vijahAra suprajAH |
nagaropavane shacIsakho marutAm pAlayiteva nandane || 8-32

atha rodhasi dakShiNodadheH shritagokarNaniketamIshvaram |
upavINayitum yayau raverudayAvR^ittipathena nAradaH || 8-33

kusumairgrathitAmapArthivaiH srajamAtodyashironiveshitAm |
aharatkila tasya vegavAnadhivAsaspR^ihayeva mArutaH || 8-34

bhramaraiH kusumAnusAribhiH parikIrNA parivAdinI muneH |
dadR^ishe pavanApalepajam sR^ijatI bAShpamivA~njanAvilam || 835

abhibhUya vibhUtimArtavIm madhugandhAtishayena vIrudhAm |
nR^ipateramarasragApa sA dayitorustanakoTisusthitIm || 8-36

kShaNamAtrasakhIm sujAtayoH stanayostAmavalokya vihvalA |
nimimIla narottamapriyA hR^itacandrA tamaseva kaumudI || 8-37

vapuShA karaNojjhitena sA nipatantI patimapyapAtayat |
nanu tailaniShekabindunA saha dIpArcirupaiti medinIm || 8-38

nR^ipatervyajanAdibhistamo nunude sA tu tathaiva sa.nsthitA |
pratikAravidhAnamAyuShaH sati sheShe hi phalAya kalpate || 8-40

pratiyojayitavyavallakIsamavasthAmatha sattvaviplavAt |
sa ninAya nitAntavatsalaH parigR^ihyocitama~Nkama~NganAm || 8-41

patira~NkaniShaNNayA tayA karaNApAyavibhinnavarNayA |
samalakShyata bibhradAvilAm mR^igalekhAmuShasIva candramAH || 8-42

vilalApa sa bAShpagadgadam sahajAmapyapahAya dhIratAm |
abhitaptamayo.api mArdavam bhajate kaiva kathA sharIriShu || 8-43

kusumAnyapi gAtrasa.ngamAtprabhavantyAyurapohitum yadi |
na bhaviShyati hanta sAdhanam kimivAnyatprahariShyato vidheH || 8-44

athavA mR^idu vastu hi.nsitum mR^idunaivArabhate prajAntakaH |
himasekavipattiratra me nalinI pUrvanidarshanam matA || 8-45

sragiyam yadi jIvitApahA hR^idaye kim nihitA na hanti mAm |
viShamapyamR^itam kvacidbhavedamR^itam vA viShamIshvarecChayA || 8-46

athavA mama bhAgyaviplavAdashaniH kalpita eva vedhasA |
yadanena tarurna pAtitaH kShapitA tadviTapAshritA latA || 8-47

kR^itavatyasi nAvadhIraNAmaparAddhe.api yadA ciram mayi |
kathamekapade nirAgasam janamAbhAShyamimam na manyase || 848

dhruvamasmi shaThaH shucismite viditaH kaitavavatsalastava |
paralokamasa.nnivR^ittaye yadanApR^icChya gatAsi mAmitaH || 8-49

dayitAm yadi tAvadanvagAdvinivR^ittam kimidam tayA vinA |
sahatAm hatajIvitam mama prabalAmAtmakR^itena vedanAm || 8-50

suratashramasa.nbhR^ito mukhe dhriyate svedalavodgamo.api te |
atha cAstamitA tvamAtmanA dhigimAm dehabhR^itAmasAratAm || 8-52

manasApi na vipriyam mayA kR^itapUrvam tava kim jahAsi mAm |
nanu shabdapatiH kShiteraham tvayi me bhAvanibandhanA ratiH || 8-52

kusumotkhacitAnvalIbhR^itashcalayanbhR^i~NgarucastavAlakAn |
karabhoru karoti mArutastvadupAvartanasha~Nki me manaH || 8-53

tadapohitumarhasi priye pratibodhena viShAdamAshu me |
jvalitena guhAgatam tamastuhinAdreriva naktamoShadhiH || 8-54

navapallavasa.nstare.api te mR^idu dUyeta yada~Ngamarpitam |
tadidam viShahiShyate katham vada vAmoru citAdhirohaNam || 8-57

iyamapratibodhashAyinIm rashanA tvAm prathamA rahaHsakhI |
gativibhramasAdanIravA na shucA nAnu mR^iteva lakShyate || 8-58

 

kalamanyabhR^itAsu bhAsitam kalaha.nsIShu madAlasam gatam |
pR^iShatIShu vilolamIkShitam pavanAdhUtalatAsu vibhramAH || 8-59

tridivotsukayApyavekShya mAm nihitAH satyamamI guNAstvayA |
virahe tava me guruvyatham hR^idayam na tvavalambitum kShamAH || 8-60

mithunam parikalpitam tvayA sahakAraH phalinI ca nanvimau |
avidhAya vivAhasatkriyAmanayorgamyata ityasA.npratam || 8-61

kusumam kR^itadohadastvayA yadashoko.ayamudIrayiShyati |
alakAbharaNam katham nu tattava neShyAmi nivApamAlyatAm || 8-62

smarateva sashabdanUpuram caraNAnugrahamanyadurlabham |
amunA kusumAshruvarShiNA tvamashokena sugAtri shocyase || 8-63

tava niHshvasitAnukAribhirbakulairardhacitAm samam mayA |
asamApya vilAsamekhalAm kimidam kinnarakaNThi supyate || 8-64

samaduHkhasukhaH sakhIjanaH pratipaccandranibho.ayamAtmajaH |
ahamekarasastathApi te vyavasAyaH pratipattiniShThuraH || 8-65

dhR^itirastamitA ratishcyutA viratam geyamR^iturnirutsavaH |
gatamAbharaNaprayojanam parishUnyam shayanIyamadya me || 8-66

gR^ihiNI sacivaH sakhI mithaH priyashiShyA lalite kalAvidhau |
karuNAvimukhena mR^ityunA haratA tvAm vada kim na me hR^itam || 867

madirAkShi madAnanArpitam madhu pItvA rasavatkatham nu me |
anupAsyasi bAShpadUShitam paralokopanatam jalA~njalim || 8-68

vibhave.api sati tvayA vinA sukhametAvadajasya gaNyatAm |
ahR^itasya vilobhanAntarairmama sarve viShayAstvadAshrayAH || 8-69

vilapanniti kosalAdhipaH karuNArthagrathitam priyAm prati |
akarotpR^ithivIruhAnapi srutashAkhArasabAShpadUShitAn || 8-70

atha tasya katha.ncida~NkataH svajanastAmapanIya sundarIm |
visasarja tadantyamaNDanAmanalAyAguruchandanaidhase || 8-71

pramadAmanu sa.nsthitaH shucA nR^ipatiH sannapi vAcyadarshanAt |
na cakAra sharIramagnisAtsaha devyA na tu jIvitAshayA || 8-72

atha tena dashAhataH pare guNasheShAmapadishya bhAminIm |
viduShA vidhayo maharddhayaH pura evopavane samApitAH || 8-73

sa vivesha purIm tayA vinA kShaNadApAyashashA~NkadarshanaH |
parivAhamivAvalokayansvashucaH pauravadhUmukhAshruShu || 8-74

atha tam savanAya dIkShitaH praNidhAnAdgururAshramasthitaH |
abhiSha~NgajaDam vijadnyivAniti shiShyeNa kilAnvabodhayat || 8-75

asamAptavidhiryato munistava 
vidvAnapi tApakAraNam |
na bhavantamupasthitaH svayam 
prakR^itau sthApayitum pathashcyutam || 8-76

   

mayi tasya suvR^itta vartate laghusa.ndeshapadA sarasvatI |
shruNu vishrutasattvasAra tAm hR^idi cainAmapadhAtumarhasi || 8-77

puruShasya padeShvajanmanaH samatItam ca bhavacca bhAvi ca |
sa hi niShpratighena cakShuShA tritayam dnyAnamayena pashyati || 8-78

carataH kila dushcaram tapastR^iNabindoH parisha~NkitaH purA |
prajighAya samAdhibhedinIm harirasmai hariNIm surA~NganAm || 8-79

sa tapaHpratibandhamanyunA pramukhAviShkR^itacAruvibhramam |
ashapadbhava mAnuShIti tAm shamavelApralayormiNA bhuvi || 8-80

bhagavanparavAnayam janaH pratikUlAcaritam kShamasva me |
iti copanatAm kShitispR^isham kR^itavAnA surapuShpadarshanAt || 881

krathakaishikava.nshasa.nbhavA tava bhUtvA mahiShI cirAya sA |
upalabdhavatI divashcyutam vivashA shApanivR^ittikAraNam || 8-82

tadalam tadapAyacintayA vipadutpattimatAmupasthitA |
vasudheyamavekShyatAm tvayA vasumatyA hi nR^ipAH kalatriNaH || 8-83

udaye madavAcyamujjhatA shrutamAviShkR^itamAtmavattvayA |
manasastadupasthite jvare punaraklIbatayA prakAshyatAm || 8-84

rudatA kuta eva sA punarbhavatA nAnumR^itApi labhyate |
paralokajuShAam svakarmabhirgatayo bhinnapathA hi dehinAm || 8-85

apashokamanAH kuTumbinImanugR^ihNIShva nivApadattibhiH |
svajanAshru kilAtisa.ntatam dahati pretamiti pracakShate || 8-86

maraNam prakR^itiH sharIriNAm vikR^itirjIvitamuchyate budhaiH |
kShaNamapyavatiShThate shvasanyadi janturnanu lAbhavAnasau || 8-87

avagacChati mUDhacetanaH priyanAsham hR^idi shalyamarpitam |
sthiradhIstu tadeva manyate kushaladvAratayA samuddhR^itam || 8-88

svasharIrasharIriNAvapi shrutasa.nyogaviparyayau yadA |
virahaH kimivAnutApayedvada bAhyairviShayairvipashcitam || 8-89

na pR^ithagjanavacChucho vasham vashinAmuttama gantumarhasi |
drumasAnumatAm kimantaram yadi vAyau dvitaye.api te calAH || 8-90

sa tatheti vineturudAramateH pratigR^Ihya vaco visasarja munim |
tadalabdhapadam hR^idi shokaghane pratiyAtamivAntikamasya guroH || 8-91

tenAShTau parigamitAH samAH katha.ncid
bAlatvAdavitathasUnR^itena sUnoH |
sAdR^ishyapratikR^itidarshanaiH priyAyAH 
svapneShu kShaNikasamAgamotsavaishca || 8-92

tasya prasahya hR^idayam kila shokasha~NkuH
plakShapraroha iva saudhatalam bibheda |
prANAntahetumapi tam bhiShajAmasAdhya.n
lAbham priyAnugamane tvarayA sa mene || 8-93

samyagvinItamatha varmaharam kumAra-
mAdishya rakShaNavidhau vidhivatprajAnAm |
rogopasR^iShTatanudurvasatim mumukShuH
prAyopaveshanamatirnR^ipatirbabhUva || 8-94

tIrthe toyavyatikarabhave jahnukanyAsarayvo-
rdehatyAgAdamaragaNanAlekhyamAsAdya sadyaH |
pUrvAkArAdhikatararucA sa.ngataH kAntayAsau
lIlAgAreShvaramata punarnandanAbhyantareShu || 8-95

 

pituranantaramuttarakosalAnsamadhigamya samAdhijitendriyaH |
dasharathaH prashashAsa mahAratho yamavatAmavatAm ca dhuri sthitaH || 9-1

adhigatam vidhivadyadapAlayatprakR^itimaNDalamAtmakulocitam |
abhavadasya tato guNavattaram sanagaram nagarandhrakaraujasaH || 9-2

ubhayameva vadanti manIShiNaH samayavarShitayA kR^itakarmaNAm |
balaniShudanamarthapatim ca tam shramanudam manudaNDadharAnvayam || 9-3

janapade na gadaH padamAdadhAvabhibhavaH kuta eva sapatnajaH |
kShitirabhutphalavatyajanandane shamarate.amaratejasi pArthive || 9-4

dashadigantajitA raghuNA yathA shriyamapuShyadajena tataH param |
tamadhigamya tathaiva punarbabhau na na mahInamahInaparAkramam || 9-5

samatayA vasuvR^iShTivisarjanainiyamanAdasatAm ca narAdhipaH |
anuyayau yamapuNyajaneshvarau savaruNAvaruNAgrasaram rucA || 9-6

na mR^igayAbhiratirna durodaram na ca shashipratimAbharaNam madhu |
tamudayAya na vA navayauvanA priyatamA yatamAnamapAharat || 9-7

na kR^ipaNA prabhavatyapi vAsave na vitathA parihAsakathAsvapi |
na ca sapatnajaneShvapi tena vAgaparuShA paruShAkSharamIritA || 9-8

udayamastamayam ca raghUdvahAdubhayamAnashire vasudhAdhipAH |
sa hi nideshamala~NghayatAmabhutsuhR^idayohR^idayaH pratigarjatAm || 9-9

ajayadekarathena sa medinImudadhinemimadhijyasharAsanaH |
jayamaghoShayadasya tu kevalam gajavatI javatIvrahayA camuH || 9-10

avanimekarathena varuthinA jitavataH kila tasya dhanurbhR^itaH |
vijayadundubhitAm yayurarNavA ghanaravA naravAhanasampadaH || 9-11

shamitapakShabalaH shatakoTinA shikhariNAm kulishena puramdaraH |
sa sharavR^iShTimucA dhanuShA dviShAm svanavatA navatAmarasAnanaH || 9-12

caraNayornakharAgasamR^iddhibhirmukuTaratnamarIcibhiraspR^ishan |
nR^ipatayaH shatasho maruto yathA shatamakham tamakhaNDitapauruSham || 9-13

nivavR^ite sa mahArNavarodhasaH sacivakAritabAlasutA~njalIn |
samanukampya sapatnaparigrahAnanalakAnalakAnavamAm purIm || 9-14

upagato.api ca maNDalanAbhitAmanuditAnyasitAtapavAraNaH |
shriyamavekShya sa randhracalAmabhudanalaso.analasomasamadyutiH || 9-15

tamapahAya kakutsthakulodbhavam puruShamAtmabhavam ca pativratA |
nR^ipatimanyamasevata devatA sakamalA kamalAghavamarthiShu || 9-16

tamalabhanta patim patidevatAH shikhariNAmiva sAgaramApagAH |
magadhakosalakekayashAsinAm duhitaro.ahitaropitamArgaNam || 9-17

priyatamAbhirasau tisR^ibhirbabhau tisR^ibhireva bhuvam saha shaktibhiH |
upagato vininIShuriva prajA harihayo.arihayogavicakShaNaH || 9-18

sa kila samyugamurdhni sahAyatAm maghavataH pratipadya mahArathaH |
svabhujavIryamagApayaducChritam suravadhuravadhutabhayAH sharaiH || 9-19

ajinadaNDabhR^itam kushamekhalAm yatagiram mR^igashR^i~NgaparigrahAm |
adhivasamstanumadhvaradIkShitAmasamabhAsamabhAsayadIshvaraH || 9-21

avabhR^ithaprayato niyatendriyaH surasamAjasamAkramaNocitaH |
namayati sma sa kevalamunnatam vanamuce namuceraraye shiraH || 9-22

 

asakR^idekarathena tarasvinA harihayAgrasareNa dhanurbhR^itA |
dinakarAbhimukhA raNareNavo rurudhire rudhireNa suradviShAm || 9-23

atha samAvavR^ite kusumairnavaistamiva sevitumekanarAdhipam |
yamakuberajaleshvaravajriNAm samadhuram madhura~ncitavikramam || 9-24

jigamiShurdhanadAdhyuShitAm disham rathayujA parivartitavAhanaH |
dinamukhAni ravirhimanigrahairvimalayanmalayam nagamatyajat || 9-25

kusumajanma tato navapallavAstadanu ShaTpadakokilakujitam |
iti yathAkramamAvirabhunmadhurdrumavatImavatIrya vanasthalIm || 9-26

nayaguNopacitAmiva bhupateH sadupakAraphalAm shriyamarthinaH |
abhiyayuH saraso madhusambhR^itAm kamalinImalinIrapatatriNaH || 9-27

kusumameva na kevalamArtavam navamashokataroH smaradIpanam |
kisalayaprasavo.api vilAsinAm madayitA dayitAshravaNArpitaH || 9-28

viracitA madhunopavanashriyAmabhinavA iva patravisheShakAH |
madhulihAm madhudAnavishAradAH kurabakA ravakAraNatAm yayuH || 9-29

suvadanAvadanAsavasambhR^itastadanuvAdiguNaH kusumodgamaH |
madhukarairakaronmadhulolupairvakulamAkulamAyatapa~NktibhiH || 9-30

upahitam shishirApagamashriyA mukulajAlamashobhata kimshuke |
praNayinIva nakhakShatamaNDanam pramadayA madayApitalajjayA || 9-31

vraNagurupramadAdharaduHsaham jaghananirviShayIkR^itamekhalam |
na khalu tAvadasheShamapohitum raviralam viralam kR^itavAnhimam || 9-32

abhinayAnparicetumivodyatA malayamArutakampitapallavA |
amadayatsahakAralatA manaH sakalikA kalikAmajitAmapi || 9-33

prathamamanyabhR^itAbhirudIritAH praviralA iva mugdhavadhUkathAH |
surabhigandhiShu shushruvire giraH kusumitAsu mitA vanarAjiShu || 9-34

shrutisukhabhramarasvanagItayaH kusumakomaladantaruco babhuH |
upavanAntalatAH pavanAhataiH kisalayaiH salayairiva pANibhiH || 9-35

lalitavibhramabandhavicekShaNam surabhigandhaparAjitakesaram |
patiShu nirvivishurmadhuma~NganAH smarasakham rasakhaNDanavarjitam || 9-36

shushubhire smitacArutarAnanAH striya iva shlathashi~njitamekhalAH |
vikacatAmarasA gR^ihadIrghikA madakalodakalolavihamgamAH || 9-37

upayayau tanutAm madhukhaNDitA himakarodayapANDumukhacChaviH |
sadR^ishamiShTasamAgamanirvR^itim vanitayAnitayA rajanIvadhuH || 9-38

hutahutAshanadIpti vanashriyaH pratinidhiH kanakAbharaNasya yat |
yuvatayaH kusuma.m dadhurAhitam tadalake dalakesarapeshalam || 9-40

alibhira~njanabindumanoharaiH kusumapa~NktinipAtibhira~NkitaH |
na khalu shobhayati sma vanasthalIm na tilakastilakaH pramadAmiva || 9-41

amadayanmadhugandhasanAthayA kisalayAdharasamgatayA manaH |
kusumasambhR^itayA navamallikA smitarucA tarucAruvilAsinI || 9-42

aruNarAganiShedhibhiramshukaiH shravaNalabdhapadaishca yavA~NkuraiH |
parabhR^itAvirutaishca vilAsinaH smarabalairabalaikarasAH kR^itAH || 9-43

upacitAvayavA shucibhiH kaNairalikadambakayogamupeyuShI |
sadR^ishakAntirakShyata ma~njarI tilakajAlakajAlakamauktikaiH || 9-44

dhvajapaTam madanasya dhanurbhR^itashChavikaram mukhacurNamR^itushriyaH |
kusumakesarareNumalivrajAH sapavanopavanotthitamanvayuH || 9-45

anubhavannavadolamR^itutsavam paTurapi priyakaNThajighR^ikShayA |
anayadAsanarajjuparigrahe bhujalatAm jalatAmabalAjanaH || 9-46

tyajata mAnamalam bata vigrahairna punareti gatam caturam vayaH |
parabhR^itAbhiritIva nivedite smaramate ramate sma vadhujanaH || 947

atha yathAsukhamArtavamutsavam samanubhuya vilAsavatIsakhaH |
narapatishcakame mR^igayAratim sa madhumanmadhumanmathasamnibhaH || 9-48

paricayam calalakShyanipAtane bhayarucoshca tadi~Ngitabodhanam |
shramajayAtpraguNAm ca karotyasau tanumato.anumataH sacivairyayau || 9-49

mR^igavanopagamakShamaveShabhR^idvipulakaNThaniShaktasharAsanaH |
gaganamashvakhuroddhatareNubhirnR^isavitA sa vitAnamivAkarot || 9-50

grathitamaulirasau vanamAlayA tarupalAshasavarNatanucChadaH |
turagavalganaca~ncalakuNDalo viruruce ruruceShTitabhumiShu || 9-51

tanulatAviniveshitavigrahA bhramarasamkramitekShaNavR^ittayaH |
dadR^ishuradhvani tam vanadevatAH sunayanam nayananditakosalam || 9-52

shvagaNivAgurikaiH prathamAsthitam vyapagatAnaladasyu vivesha saH |
sthiraturamgamabhumi nipAnavanmR^igavayogavayopacitam vanam || 9-53

atha nabhasya iva tridashAyudham kanakapi~NgataDidguNasamyutam |
dhanuradhijyamanAdhirupAdade naravaro ravaroShitakesarI || 9-54

lakShyIkR^itasya hariNasya hariprabhAvaH
prekShya sthitAm sahacarIm vyavadhAya deham |
AkarNakR^iShTamapi kAmitayA sa dhanvI
bANam kR^ipAmR^idumanAH pratisamjahAra || 9-57

tasyApareShvapi mR^igeShu sharAnmumukShoH
karNAntametya bibhide nibiDo.api muShTiH |
trAsAtimAtracaTulaiH smarataH sunetraiH
prauDhapriyAnayanavibhramaceShTitAni || 9-58

 

uttasthuShaH sapadi palvalapa~NkamadhyA
nmustAprarohakavalAvayavAnukIrNam |
jagrAha sa drutavarAhakulasya mArgam
suvyaktamArdrapadapa~NktibhirAyatAbhiH || 9-59

tam vAhanAdavanatottarakAyamISha
dvidhyantamuddhR^itasaTAH pratihantumIShuH |
nAtmAnamasya vividuH sahasA varAhA
vR^ikSheShu viddhamiShubhirjaghanAshrayeShu || 9-60

tenAbhighAtarabhasasya vikR^iShya patrI
vanyasya netravivare mahiShasya muktaH |
nirbhidya vigrahamashoNitaliptapu~Nkha
stam pAtayAm prathamamAsa papAta pashcAt || 9-61

prAyo viShANaparimokShalaghUttamA~NgA
nkhaDgAmshcakAra nR^ipatirnishitaiH kShurapraiH |
shR^i~Ngam sa dR^iptavinayAdhikR^itaH pareShA
matyucChritam na mamR^iShe na tu dIrghamAyuH || 9-62

vyAghrAnabhIrabhimukhotpatitAnguhAbhyaH
phullAsanAgraviTapAniva vAyurugNAn |
shikShAvisheShalaghuhastatayA nimeShA
ttuNIcakAra sharapuritavaktrarandhrAn || 9-63

nirghAtograiH ku~njalInA~njighAmsurjyAnirghoShaiH kShobhayAmAsa simhAn |
nunam teShAmabhyasuyAparo.abhudvIryodagre rAjashabdo mR^igeShu || 9-64

tAnhatvA gajakulabaddhatIvravairAn
kAkutsthaH kuTilanakhAgralagnamuktAn |
AtmAnam raNakR^itakarmaNAm gajAnA
mAnR^iNyam gatamiva mArgaNairamamsta || 9-65

camarAnparitaH pravartitAshvaH kvacidAkarNavikR^iShTabhallavarShI |
nR^ipatIniva tAnviyojya sadyaH sitabAlavyajanairjagAma shAntim || 9-66

api turagasamIpAdutpatantam mayuram
na sa rucirakalApam bANalakShyIcakAra |
sapadi gatamanaskashcitramAlyAnukIrNe
rativigalitabandhe keshapAshe priyAyAH || 9-67

tasya karkashavihArasambhavam svedamAnanavilagnajAlakam |
AcacAma satuShArashIkaro bhinnapallavapuTo vanAnilaH || 9-68

iti vismR^itAnyakaraNIyamAtmanaH sacivAvalambitadhuram dharAdhipam |
parivR^iddharAgamanubandhasevayA mR^igayA jahAra catureva kAminI || 9-69

sa lalitakusumapravAlashayyAm jvalitamahauShadhidIpikAsanAthAm |
narapatirativAhayAmbabhuva kvacidasametaparicChadastriyAmAm || 9-70

uShasi sa gajayuthakarNatAlaiH paTupaTahadhvanibhirvinItanidraH |
aramata madhurANi tatra shR^iNvanvihagavikujitavandima~NgalAni || 9-71

atha jAtu rurorgR^ihItavartmA vipine pArshvacarairalakShyamANaH |
shramaphenamucA tapasvigADhAm tamasAm prApa nadIm turamgameNa || 9-72

kumbhapuraNabhavaH paTuruccairuccacAra ninado.ambhasi tasyAH |
tatra sa dviradabR^imhitasha~NkI shabdapAtinamiShum visasarja || 9-73

nR^ipateH pratiShiddhameva tatkR^itavAnpa~Nktiratho vila~Nghya yat |
apathe padamarpayanti hi shrutavanto.api rajonimIlitAH || 9-74

hA tAteti kranditamAkarNya viShaNNa
stasyAnviShyanvetasaguDham prabhavam saH |
shalyaprotam prekShya sakumbham muniputram
tApAdantaHshalya ivAsItkShitipo.api || 9-75

   

tenAvatIrya turagAtprathitAnvayena
pR^iShTAnvayaH sa jalakumbhaniShaNNadehaH |
tasmai dvijetaratapasvisutam skhaladbhi
rAtmAnamakSharapadaiH kathayAmbabhuva || 9-76 

taccoditaH sa tamanuddhR^itashalyameva
pitroH sakAshamavasannadR^ishorninAya |
tAbhyAm tathAgatamupetya tamekaputra
maj~nyAnataH svacaritam nR^ipatiH shashamsa || 9-77

tau dampatI bahu vilapya shishoH prahartrA
shalyam nikhAtamudahArayatAmurastaH |
so.abhUtparAsuratha bhumipatim shashApa
hastArpitairnayanavAribhireva vR^iddhaH || 9-78

diShTAntamApsyati bhavAnapi putrashokA
dantye vayasyahamiveti tamuktavantam |
AkrAntapurvamiva muktaviSham bhujamgam
provAca kosalapatiH prathamAparAddhaH || 9-79

shApo.apyadR^iShTatanayAananapadmashobhe
sAnugraho bhagavatA mayi pAtito.ayam |
kR^iShyAm dahannapi khalu kShitimindhaneddho
bIjaprarohajananIm jvalanaH karoti || 9-80

ittham gate gataghR^iNaH kimayam vidhattAm
vadhyastavetyabhihito vasudhAdhipena |
edhAnhutAshanavataH sa muniryayAce
putram parAsumanugantumanAH sadAraH || 9-81

prAptAnugaH sapadi shAsanamasya rAjA
sampAdya pAtakaviluptadhR^itirnivR^ittaH |
antarniviShTapadamAtmavinAshahetum
shApam dadhajjvalanamaurvamivAmburAshiH || 9-82

 

pR^ithivIm shAsatastasya pAkashAsanatejasaH |
kimcidUnamanUnarddheH sharadAmayutam yayau  || 10-1

na copalebhe pUrveShAmR^iNanirmokShasAdhanam |
sutAbhidhAnam sa jyotiH sadyaH shokatamopaham || 10-2 

atiShThatpratyayApekShasamtatiH sa ciram nR^ipaH|
prA~NmanthAdanabhivyaktaratnotpattirivArNavaH || 10-3

R^iShyashR^i~NgAdayastasya santaH santAnakA~NkShiNaH |
Arebhire jitAtmAnaH putrIyAmiShTimR^itvijaH || 10-4

tasminnavasare devAH paulastyopaplutA harim|
abhijagmurnidAghArtAshChAyAvR^ikShamivAdhvagAH || 10-5

te ca prApurudanvantam bubudhe cAdipUruShaH|
avyAkShepo bhaviShyantyAH kAryasiddherhi lakShaNam || 10-6

bhogibhogAsanAsInam dadR^ishustam divaukasaH|
tatphaNAmaNDalodarcirmaNidyotitavigraham || 10-7

shriyaH padmaniShaNNAyAH kShaumAntaritamekhale|
a~Nke nikShiptacaraNamAstIrNakarapallave || 10-8

prabuddhapuNDarIkAkSham bAlAtapanibhAmshukam|
divasam shAradamiva prArambhasukhadarshanam || 10-9

prabhAnuliptashrIvatsam lakShmIvibhramadarpaNam|
kaustubhAkhyamapAm sAram bibhrANam bR^ihatorasA || 10-10

bahubhirviTapAkArairdivyAbharaNabhUShitaiH|
AvirbhUtamapAm madhye pArijAtamivAparam || 10-11

daityastrIgaNDalekhAnAm madarAgavilopibhiH|
hetibhishcetanAvadbhirudIritajayasvanam || 10-12

muktasheShavirodhena kulishavraNalakShmaNA|
upasthitam prA~njalinA vinItena garutmatA || 10-13

yoganidrAntavishadaiH pAvanairavalokanaiH|
bhR^igvAdInanugR^ihNantam saukhashAyanikAnR^iShIn || 10-14

praNipatya surAstasmai shamayitre suradviShAm|
athainam tuShTuvuH stutyamavA~Nmanasagocaram || 10-15

namo vishvasR^ije pUrvam vishvam tadanu bibhrate|
atha vishvasya samhartre tubhyam tredhAsthitAtmane || 10-16

rasAntarANyekarasam yathA divyam payo.ashnute|
deshe deshe guNeShvevamavasthAstvamavikriyaH || 10-17

ameyo mitalokastvamanarthI prArthanAvahaH|
ajito jiShNuratyantamavyakto vyaktakAraNam || 10-18

hR^idayasthamanAsannamakAmam tvAm tapasvinam|
dayAlumanaghaspR^iShTam purANamajaram viduH || 10-19

saptasAmopagItam tvAm saptArNavajaleshayam|
saptArcimukhamAcakhyuH saptalokaikasamshrayam || 10-21

caturvargaphalam j~nAnam kAlAvasthAshcaturyugAH|
caturvarNamayo lokastvattaH sarvam caturmukhAt || 10-22

 

abhyAsanigR^ihItena manasA hR^idayAshrayam|
jyotirmayam vicinvanti yoginastvAm vimuktaye || 10-23

ajasya gR^ihNato janma nirIhasya hatadviShaH|
svapato jAgarUkasya yAthArthyam veda kastava || 10-24

shabdAdInviShayAnbhoktum caritum dushcaram tapaH|
paryApto.asi prajAH pAtumaudAsInyena vartitum || 10-25

bahudhApyAgamairbhinnAH panthAnaH siddhihetavaH|
tvayyeva nipatantyoghA jAhnavIyA ivArNave || 10-26

tvayyAveshitacittAnAm tvatsamarpitakarmaNAm|
gatistvam vItarAgANAmabhUyaHsamnivR^ittaye || 10-27

pratyakSho.apyaparicChedyo mahyAdirmahimA tava|
AptavAganumAnAbhyAm sAdhyam tvAm prati kA kathA || 10-28

kevalam smaraNenaiva punAsi puruSham yataH|
anena vR^ittayaH sheShA niveditaphalAstvayi || 10-29

udadheriva ratnAni tejAmsIva vivasvataH|
stutibhyo vyatiricyante dUrANi caritAni te || 10-30

anavAptamavAptavyam na te ki~ncana vidyate|
lokAnugraha evaiko hetuste janmakarmaNoH || 10-31

mahimAnam yadutkIrtya tava samhriyate vacaH|
shrameNa tadashaktyA vA na guNAnAmiyattayA || 10-32

iti prasAdayAmAsuste surAstamadhokShajam|
bhUtArthavyAhR^itiH sA hi na stutiH parameShThinaH  || 10-33

tasmai kushalasamprashnavya~njitaprItaye surAH|
bhayamapralayodvelAdAcakhyurnairR^itodadheH || 10-34

atha velAsamAsannashailarandhrAnuvAdinA|
svareNovAca bhagavAn paribhUtArNavadhvaniH || 10-35

purANasya kavestasya varNasthAnasamIritA|
babhUva kR^itasamskArA caritArthaiva bhAratI || 10-36

babhau sadashanajyotsnA sA vibhorvadanodgatA|
niryAtasheShA caraNAdga~NgevordhvapravartinI || 10-37

jAne vo rakShasAkrAntAvanubhAvaparAkramau|
a~NginAm tamasevobhau guNau prathamamadhyamau || 10-38

kAryeShu 
caikakAryatvAdabhyarthyo.asmi na vajriNA|
svayameva hi vAto.agneH sArathyam pratipadyate || 10-40

svAsidhArAparihR^itaH kAmam cakrasya tena me|
sthApito dashamo mUrdhA labhyAmsha iva rakShasA || 10-41

sraShTurvarAtisargAttu 
mayA tasya durAtmanaH|
atyArUDham ripoH soDham candaneneva bhoginaH || 10-42

dhAtAram 
tapasA prItam yayAce sa hi rAkShasaH|
daivAtsargAdavadhyatvam martyeShvAsthAparA~NmukhaH || 10-43

so.aham dAsharathirbhUtvA raNabhUmerbalikShamam|
kariShyAmi sharaistIkShNaistacChiraHkamaloccayam || 10-44

acirAdyajvabhirbhAgam kalpitam vidhivatpunaH|
mAyAvibhiranAlIDhamAdAsyadhve nishAcaraiH || 10-45

vaimAnikAH puNyakR^itastyajantu marutAm pathi|
puShpakAlokasamkShobham meghAvaraNatatparAH || 10-46

mokShyadhve svargabandInAm veNIbandhanadUShitAn|
shApayantritapaulastyabalAtkArakacagrahaiH || 10-47

rAvaNAvagrahaklAntamiti 
vAgamR^itena saH|
abhivR^iShya marutsasyam kR^iShNameghastirodadhe || 10-48

purahUtaprabhR^itayaH 
surakAryodyatam surAH|
amshairanuyayurviShNum puShpairvAyumiva drumAH || 10-49

atha tasya vishAmpatyurante kAmasya karmaNaH|
puruShaH prababhUvAgnervismayena sahartvijAm || 10-50

hemapAtragatam 
dorbhyAmAdadhAnaH payashcarum|
anupraveshAdAdyasya pumsastenApi durvaham || 10-51

prAjApatyopanItam 
tadannam pratyagrahInnR^ipaH|
vR^iSheva payasAm sAramAviShkR^itamudanvatA || 10-52

anena 
kathitA rAdnyo guNAstasyAnyadurlabhAH|
prasUtim cakame tasmimstrailokyaprabhavo.api yat || 10-53

sa 
tejo vaiShNavam patnyorvibheje carusamdnyitam|
dyAvApR^ithivyoH pratyagramaharpatirivAtapam || 10-54

sA 
hi praNayavatyAsItsapatnyorubhayorapi|
bhramarI vAraNasyeva madanisyandarekhayoH || 10-57

tAbhirgarbhaH 
prajAbhUtyai dadhre devAmshasambhavaH |
saurIbhiriva nADIbhiramR^itAkhyAbhirammayaH || 10-58

 

samamApannasattvAstA 
rejurApANDuratviShaH|
antargataphalArambhAH sasyAnAmiva sampadaH || 10-59

guptam 
dadR^ishurAtmAnam sarvAH svapneShu vAmanaiH|
jalajAsikadAshAr~NgacakralA~nChitamUrtibhiH || 10-60

hemapakShaprabhAjAlam gagane ca vitanvatA|
uhyante sma suparNena vegAkR^iShTapayomucA || 10-61

bibhratyA 
kaustubhanyAsam stanAntaravilambitam|
paryupAsyanta lakShmyA ca padmavyajanahastayA || 10-62

kR^itAbhiShekairdivyAyAm trisrotasi ca saptabhiH|
brahmarShibhiH param brahma gR^iNadbhirupatasthire || 10-63

tAbhyastathAvidhAnsvapnA~nChrutvA prIto hi pArthivaH|
mene parArdhyamAtmAnam gurutvena jagadguroH || 10-64

vibhakta AtmA vibhustAsAmekaH kukShiShvanekadhA|
uvAsa pratimAcandraH prasannAnAmapAmiva || 10-65

athAgryamahiShI rAdnyaH prasUtisamaye satI|
putram tamo.apaham lebhe naktam jyotirivauShadhiH || 10-66

rAma ityabhirAmeNa vapuShA tasya coditaH|
nAmadheyam gurushcakre jagatprathamama~Ngalam || 10-67

raghuvamshapradIpena tenApratimatejasA|
rakShAgR^ihagatA dIpAH pratyAdiShTA ivAbhavan || 10-68

shayyAgatena rAmeNa mAtA shAtodarI babhau|
saikatAmbhojabalinA jAhnavIva sharatkR^ishA || 10-69

kaikeyyAstanayo jadnye bharato nAma shIlavAn|
janayitrImalamcakre yaH prashraya iva shriyam || 10-70

sutau lakShmaNashatrughnau sumitrA suShuve 
yamau|
samyagArAdhitA vidyA prabodhavinayAviva || 10-71

nirdoShamabhavatsarvamAviShkR^itaguNam jagat|
anvagAdiva hi svargo gAm gatam puruShottamam || 10-72

tasyodaye caturmUrteH paulastyacakiteshvarAH|
virajaskairnabhasvadbhirdisha ucChvasitA iva || 10-73

kR^ishAnurapadhUmatvAtprasannatvAtprabhAkaraH|
rakShoviprakR^itAvAstAmapaviddhashucAviva || 10-74

dashAnanakirITebhyastatkShaNam rAkShasashriyaH|
maNivyAjena paryastAH pR^ithivyAmashrubindavaH || 10-75

   

putrajanmapraveshyAnAm tUryANAm tasya putriNaH|
Arambham prathamam cakrurdevadundubhayo divi || 10-76

santAnakamayI vR^iShTirbhavane cAsya petuShI|
sanma~NgalopacArANAm saivAdiracanA.abhavat || 10-77

kumArAH kR^itasamskArAste dhAtrIstanyapAyinaH|
AnandenAgrajeneva samam vavR^idhire pituH || 10-78

svAbhAvikam 
vinItatvam teShAm vinayakarmaNA|
mumUrcCha sahajam tejo haviSheva havirbhujAm || 10-79

parasparaviruddhAste tadragoranagham kulam|
alamudyotayAmAsurdevAraNyamivartavaH || 10-80

samAne.api ca saubhrAtre yathebhau rAmalakShmaNau|
tathA bharatashatrughnau prItyA dvandvam babhUvatuH || 10-81

teShAm dvayordvayoraikyam bibhide na kadAcana|
yathA vAyurvibhAvasvoryathA candrasamudrayoH || 10-82

kR^icChralabdhamapi labdhavarNabhAk
tam didesha munaye salakShmaNam |
apyasupraNayinAm raghoH kule
na vyahanyata kadAcidarthitA || 11-2

yAvadAdishati pArthivastayoH
nirgamAya puramArgasa.nskriyAm |
tAvadAshu vidadhe marutsakhaiH
sA sapuShpajalavarShibhirghanaiH || 11-3

tau nideshakaraNodyatau pituH
dhanvinau caraNayornipetatuH |
bhUpaterapi tayoH pravatsyatoH
namrayorupari bAShpabindavaH || 11-4

tau piturnayanajena vAriNA
ki.ncidukShitashikhaNDakAvubhau |
dhanvinau tamR^iShimanvagacChatAm
pauradR^iShTikR^itamArgatoraNau || 11-5

 

lakShmaNAnucarameva rAghavam
netumaicChadR^iShirityasau nR^ipaH |
AshiSham prayuyuje na vAhinIm
sA hi rakShaNavidhau tayoH kShamA || 11-6

mAtR^ivargacaraNaspR^ishau muneH
tau prapadya padavIm mahaujasaH |
rejaturgativashAtpravartinau
bhAskarasya madhumAdhavAviva || 11-7

vIcilolabhujayostayorgatam
shaishavAccapalamapyashobhata |
tooyadAgame ivoddhyabhidyayoH
nAmadheyasadR^isham viceShTitam || 11-8

tau balAtibalayoH prabhAvato
vidyayoH pathi munipradiShTayoH |
mamlaturna maNikuTTimocitau
mAtR^ipArshvaparivartinAviva || 11-9

pUrvavR^ittakathitaiH purAvidaH
sAnujaH pitR^isakhasya rAghavaH |
uhyamAna iva vAhanocitaH
pAdacAramapi na vyabhAvayat || 11-10

tau sarA.nsi rasavadbhirambubhiH
kUjitaiH shrutisukhaiH patatriNaH |
vAyavaH surabhipuShpareNubhiH
ChAyayA ca jaladAH siShevire || 11-11  

nAmbhasAm kamalashobhinAm tathA
shAkhinAm ca na parishramacChidAm |
darshanena laghunA yathA tayoH
prItimApurubhayostapasvinaH || 11-12 

sthANudagdhavapuShastapovanam
prApya dAsharathirAttakArmukaH |
vigraheNa madanasya cAruNA
so.abhavatpratinidhirna karmaNA || 11-13

tau suketusutayA khilIkR^ite
kaushikAdviditashApayA pathi |
ninyatuH sthalaniveshitATanI
lIlayaiva dhanuShI adhijyatAm || 11-14

jyAninAdamatha gR^ihNatI tayoH
prAdurAsa bahulakShapAChaviH |
tADakA calakapAlakuNDalA
kAlikeva nibiDA balAkinI || 11-15

tIvravegadhutamArgavR^ikShayA
pretacIvaravasA svanograyA |
abhyabhAvi bharatAgrajastayA
vAtyayeva pitR^ikAnanotthayA || 11-16

udyataikabhujayaShTimAyatIm
shroNilambipuruShAntramekhalAm |
tAm vilokya vanitAvadhe ghR^iNAm
patriNA saha mumoca rAghavaH || 11-17

yaccakAra vivaram shilAghane
tADakorasi sa rAmasAyakaH |
apraviShTaviShayasya rakShasAm
dvAratAmagamadantakasya tat || 11-18

bANabhinnahR^idayA nipetuShI
sA svakAnanabhuvam na kevalAm |
viShTapatrayaparAjayasthirAm
rAvaNashriyamapi vyakampayat || 11-19

nairR^itaghnamatha mantravanmuneH
prApadastramavadAnatoShitAt |
jyotirindhananipAti bhAskarAt
sUryakAnta iva tADakAntakaH || 11-21

vAmanAshramapadam tataH param
pAvanam shrutamR^iSherupeyivAn |
unmanAH prathamajanmaceShTitA
nyasmarannapi babhUva rAghavaH || 11-22

 

AsasAda munirAtmanastataH
shiShyavargaparikalpitArhaNam |
baddhapallavapuTA~njalidrumam
darshanonmukhamR^igam tapovanam || 11-23

tatra dIkShitamR^iShim rarakShatuH
vighnato dasharathAtmajau sharaiH |
lokamandhatamasAtkramoditau
rashmibhiH shashidivAkarAviva || 11-24

vIkShya vedimatha raktabindubhiH
bandhujIvapR^ithubhiH pradUShitAm |
sa.nbhramo.abhavadapoDhakarmaNAm
R^itvijAm cyutavika~NkatasrucAm || 11-25 

unmukhaH sapadi lakShamaNAgrajo
bANamAshrayamukhAtsamuddharan |
rakShasAm balamapashyadambare
gR^idhrapakShapavaneritadhvajam || 11-26

tatra yAvadhipatI makhadviShAm
tau sharavyamakarotsa netarAn |
kim mahoragavisarpivikramo
rAjileShu garuDaH pravartate || 11-27

so.astramugrajavamastrakovidaH
sa.ndadhe dhanuShi vAyudaivatam |
tena shailagurumapyapAtayat
pANDupatramiva tADakAsutam || 11-28

yaH subAhuriti rAkShaso.aparaH
tatra tatra visasarpa mAyayA |
tam kShuraprashakalIkR^itam kR^itI
patriNAm vyabhajadAshramAdbahiH || 11-29

ityapAstamakhavighnayostayoH
sA.nyugInamabhinandya vikramam |
R^itvijaH kulapateryathAkramam
vAgyatasya niravartayankriyAH || 11-30

tau praNAmacalakAkapakShakau 
bhrAtarAvavabhR^ithApluto muniH |
 AshiShAmanupada.n samaspR^ishat
darbhapATalatalena pANinA || 11-31

tam nyamantrayata sa.nbhR^itakratuH
maithilaH sa mithilAm vrajanvashI |
rAghavAvapi ninAya bibhratau
taddhanuHshravaNajam kutUhalam || 11-32

taiH shiveShu vasatirgatAdhvabhiH
sAyamAshramatanuShvagR^ihyata |
yeShu dIrghatapasaH parigraho
vAsavakShaNakalatratAm yayau || 11-33

pratyapadyata cirAya yatpuna
shcAru gautamavadhUH shilAmayI |
svam vapuH sa kila kilbiShacChidAm
rAmapAdarajasAmanugrahaH || 11-34  

rAghavAnvitamupasthitam munim
tam nishamya janako janeshvaraH |
arthakAmasahitam saparyayA
dehabaddhamiva dharmamabhyagAt || 11-35

tau videhanagarInivAsinAm
gAm gatAviva divaH punarvasU |
manyate sma pibatAm vilocanaiH
pakShmapAtamapi va~ncanAm manaH || 11-36 

yUpavatyavasite kriyAvidhau
kAlavitkushikava.nshavardhanaH |
rAmamiShvasanadarshanotsukam
maithilAya kathayA.nbabhUva saH || 11-37 

tasya vIkShya lalitam vapuH shishoH
pArthivaH prathitava.nshajanmanaH |
svam vicintya ca dhanurdurAnamam
pIDito duhitR^ishulkasa.nsthayA || 11-38

hrepitA hi bahavo nareshvarAstena
tAta dhanuShA dhanurbhR^itaH |
jyAnighAtakaThinatvaco bhujAn
svAnvidhUya dhigiti pratasthire || 11-40  

pratyuvAca tamR^iShirnishamyatAm
sArato.ayamathavA girA kR^itam |
cApa eva bhavato bhaviShyati
vyaktashaktirashanirgirAviva || 11-41

evamAptavacanAtsa pauruSham
kAkapakShakadhare.api rAghave |
shraddadhe tridashagopamAtrake
dAhashaktimiva kR^iShNavartmani || 11-42

vyAdidesha gaNasho.atha pArshvagAn
kArmukAbhiharaNAya maithilaH |
taijasasya dhanuShaH pravR^ittaye
toyadAniva sahasralocanaH || 11-43  

tatprasuptabhujagendrabhIShaNam
vIkShya dAsharathirAdade dhanuH |
vidrutakratumR^igAnusAriNam
yena bANamasR^ijatvR^iShadhvajaH || 11-44  

Atatajyamakarotsa sa.nsadA
vismayastimitanetramIkShitaH |
shailasAramapi nAtiyatnataH
puShpacApamiva peshalam smaraH  || 11-45 

bhajyamAnamatimAtrakarShaNAt
tena vajraparuShasvanam dhanuH |
bhArgavAya dR^iDhamanyave punaH
kShatramudyatamiva nyavedayat || 11-46

dR^iShTasAramatha rudrakArmuke
vIryashulkamabhinandya maithilaH |
rAghavAya tanayAmayonijAm
rUpiNIm shriyamiva nyavedayat || 11-47  

maithilaH sapadi satyasa.ngaro
rAghavAya tanayAmayonijAm |
sa.nnidhau dyutimatastaponidhe
ragnisAkShika ivAtisR^iShTavAn || 11-48  

prAhiNocca mahitam mahAdyutiH
kosalAdhipataye purodhasam |
bhR^ityabhAvi duhituH parigrahAt
dishyatAm kulamidam nimeriti || 11-49

anviyeSha sadR^ishIm sa ca snuShAm
prApa cainamanukUlavAgdvijaH |
sadya eva sukR^itAm hi pacyate
kalpavR^ikShaphaladharmi kA~NkShitam || 11-50  

tasya kalpitapuraskriyAvidheH
shushruvAnvacanamagrajanmanaH |
uccacAla balabhitsakho vashI
sainyareNumuShitArkadIdhitiH || 11-51 

AsasAda mithilAm sa veShTayan
pIDitopavanapAdapAm balaiH |
prItirodhamasahiShTa sA purI
strIva kAntaparibhogamAyatam || 11-52

tau sametya samaye sthitAvubhau
bhUpatI varuNavAsavopamau |
kanyakAtanayakautukakriyAm
svaprabhAvasadR^ishIm vitenatuH || 11-53  

pArthivImudavahadraghUdvaho
lakShmaNastadanujAmathormilAm |
yau tayoravarajau varaujasau
tau kushadhvajasute sumadhyame || 11-54  

evamAttaratirAtmasa.nbhavA.n
tAnniveshya caturo.api tatra saH |
adhvasu triShu visR^iShTamaithilaH
svAm purIm dasharatho nyavartata || 11-57  

tasya jAtu marutaH pratIpagA
vartmasu dhvajatarupramAthinaH |
ciklishurbhR^ishatayA varUthinIm
uttaTA iva nadIrayAH sthalIm || 11-58 

 

tasya jAtu marutaH pratIpagA
vartmasu dhvajatarupramAthinaH |
ciklishurbhR^ishatayA varUthinIm
uttaTA iva nadIrayAH sthalIm || 11-58 

 

lakShyate sma tadanantaram raviH
baddhabhImapariveShamaNDalaH |
vainateyashamitasya bhogino
bhogaveShTita iva cyuto maNiH || 11-59  

 

bhAskarashca dishamadhyuvAsa yAm
tAm shritAH pratibhayam vavAsire |
kShatrashoNitapitR^ikriyocitam
codayantya iva bhArgavam shivAH || 11-61

tatpratIpapavanAdivaikR^itam
prekShya shAntimadhikR^itya kR^ityavid |
anvayu~Nkta gurumIshvaraH kShiteH
svantamityalaghayatsa tadvyathAm || 11-62

tejasaH sapadi rAshirutthitaH
prAdurAsa kila vAhinImukhe |
yaH pramR^ijya nayanAni sainikaiH
lakShaNIyapuruShAkR^itishcirAt || 11-63

 

pitryama.nshamupavItalakShaNam
mAtR^ikam ca dhanurUrjitam dadhat |
yaH sasoma iva gharmadIdhitiH
sadvijihva iva candanadrumaH || 11-64

yena roShaparuShAtmanaH pituH
shAsane sthitibhido.api tasthuShA |
vepamAnajananIshirashChidA
prAgajIyata ghR^iNA tato mahI || 11-65

akShabIjavalayena nirbabhau
dakShiNashravaNasa.nsthitena yaH |
kShatriyAntakaraNaikavi.nshateH
vyAjapUrvagaNanAmivodvahan || 11-66

tam piturvadhabhavena manyunA
rAjava.nshanidhanAya dIkShitam |
bAlasUnuravalokya bhArgavam
svAm dashAm ca viShasAda pArthivaH || 11-67  

nAma rAma iti tulyamAtmaje
vartamAnamahite ca dAruNe |
hR^idyamasya bhayadAyi cAbhavad
ratnajAtamiva hArasarpayoH || 11-68

arghyamarghyamiti vAdinam nR^ipam
so.anavekShya bharatAgrajo yataH |
kShatrakopadahanArciSham tataH
sa.ndadhe dR^ishamudagratArakAm || 11-69

tena kArmukaniShaktamuShTinA
rAghavo vigatabhIH purogataH |
a~NgulIvivaracAriNam sharam
kurvatA nijagade yuyutsunA || 11-70

kShatrajAtamapakAravairi me
tannihatya bahushaH shamam gataH |
suptasarpa iva daNDaghaTTanAt
roShito.asmi tava vikramashravAt || 11-71  

maithilasya dhanuranyapArthivaiH
tvam kilAnamitapUrvamakShaNoH |
tannishamya bhavatA samarthaye
vIryashR^i~Ngamiva bhagnamAtmanaH || 11-72

anyadA jagati rAma ityayam
shabda uccarita eva mAmagAt |
vrIDamAvahati me sa sa.nprati
vyastavR^ittirudayonmukhe tvayi || 11-73

bibhrato.astramacale.apyakuNThitam
dvau rupU mama matau samAgasau |
dhenuvatsaharaNAcca haihaya
stvam ca kIrtimapahartumudyataH || 11-74 

kShatriyAntakaraNo.api vikramaH
tena mAmavati nAjite tvayi |
pAvakasya mahimA sa gaNyate
kakShavajjalati sAgare.api yaH || 11-75

viddhi cAttabalamojasA hareH
aishvaram dhanurabhAji yattvayA |
khAtamUlamanilo nadIrayaiH
pAtayatyapi mR^idustaTadrumam || 11-76

   

tanmadIyamidamAyudham jyayA
sa.ngamayya sasharam vikR^iShyatAm |
tiShThatu pradhanamevamapyaham
tulyabAhutarasA jitastvayA || 11-77

kAtaro.asi yadi vodgatArciShA
tarjitaH parashudhArayA mama |
jyAnighAtakaThinA~NgulirvR^ithA
badhyatAmabhayayAcanA~njaliH || 11-78 

evamuktavati bhImadarshane
bhArgave smitavikampitAdharaH |
taddhanurgrahaNameva rAghavaH
pratyapadyata samarthamuttaram || 11-79

pUrvajanmadhanuShA samAgataH
so.atimAtralaghudarshano.abhavat |
kevalo.api subhago navAmbudaH
kim punastridashacApalA~nChitaH || 11-80 

tena bhUminihitaikakoTi
tatkArmukam ca balinAdhiropitam |
niShprabhashca ripurAsa bhUbhR^itAm
dhUmasheSha iva dhUmaketanaH || 11-81 

tAvubhAvapi parasparasthitau
vardhamAnaparihInatejasau |
pashyati sma janatA dinAtyaye
pArvaNau shashidivAkarAviva || 11-82

tam kR^ipAmR^iduravekShya bhArgavam
rAghavaH skhalitavIryamAtmani |
svam ca sa.nhitamamoghamAshugam
vyAjahAra harasUnusa.nnibhaH || 11-83

na prahartumalamasmi nirdayam
vipra ityabhibhatyapi tvayi |
sha.nsa kim gatimanena patriNA
hanmi lokamuta te makhArjitam || 11-84

pratyuvAca tamR^iShirna tattvataH
tvAm na vedmi puruSham purAtanam |
gAm gatasya tava dhAma vaiShNavam
kopito hyasi mayA didR^ikShuNA || 11-85

bhasmasAtkR^itavataH pitR^idviShaH
pAtrasAcca vasudhAm sasAgarAm |
Ahito jayaviparyayo.api me
shlAghya eva parameShThinA tvayA || 11-86

tat gatim matimatAm varepsitAm
puNyatIrthagamanAya rakSha me |
pIDayiShyati na mAm khilIkR^itA
svargapaddhatiH abhoghalolupam || 11-87

pratyapadyata tatheti rAghavaH
prA~Nmukhashca visasarja sAyakam |
bhArgavasya sukR^ito.api so.abhavat
svargamArgaparigho duratyayaH || 11-88

rAghavo.api caraNau taponidheH
kShamyatAmiti vadansamaspR^ishat |
nirjiteShu tarasA tarasvinAm
shatruShu praNatireva kIrtaye || 11-89 

rAjasatvamavadhUya mAtR^ikam
pitryamasmi gamitaH shamam yadA |
nanvaninditaphalo mama tvayA
nigraho.apyayamanugR^ihIkR^itaH || 11-90

sAdhayAmyahamavighnamastu te
devakAryamupapAdayiShyataH |
UcivAniti vacaH salakShmaNam
lakShmaNAgrajamR^iShitirodadhe || 11-91  

tasmingate vijayinam parirabhya rAmam
snehAdamanyata pitA punareva jAtam |
tasyAbhavatkShaNashucaH paritoShalAbhaH
kakShAgnila~Nghitataroriva vR^iShTipAtaH || 11-92

atha pathi gamayitvA kL^iptaramyopakArye
katicidavanipAlaH sharvarIH sharvakalpaH |
puramavishadayodhyAm maithilIdarshanInAm
kuvalayitagavAkShAm locanaira~NganAnAm || 11-93  

nirviShTaviShayasnehaH sa dashAntamupeyivAn |
AsIdAsannanirvANaH pradIpArcirivoShasi  ||  12-1

tam karNamUlamAgatya rAme shrIrnyasyatAmiti |
kaikeyIsha~NkayevAha palitacChadmanA
jarA  ||  12-2

sA paurAnpaurakAntasya
rAmasyAbhyudayashrutiH |
pratyekam hrAdayA.ncakre kulyevodyAnapAdapAn  ||  12-3 

tasyAbhiShekasa.nbhAram kalpitam krUranishcayA |
dUShayAmAsa kaikeyI shokoShNaiH pArthivAshrubhiH ||  12-4

sA kilAshvAsitA
caNDI bhartrA tat sa.nshrutau varau |
udvavAmendrasiktA bhUrbilamagnAvivoragau ||  12-5

tayoshcaturdashaikena rAmam prAvrAjayatsamAH |
dvitIyena sutasyaicChadvaidhavyaikaphalAm
shriyam  ||  12-6

pitrA dattam
rudanrAmaH prA~NmahIm pratyapadyata |
pashcAdvanAya gacCheti tadAdnyAm mudito.agrahIt ||  12-7

dadhato ma~NgalakShaume
vasAnasya ca valkale |
dadR^ishurvismitAstasya mukharAgam
samam janAH  || 12-8

sa sItAlakShmaNasakhaH
satyAdgurumalopayan |
vivesha daNDakAraNyam pratyekam ca satAm manaH  ||  12-9

rAjApi tadviyogArtaH
smR^itvA shApam svakarmajam |
sharIratyAgamAtreNa shuddhilAbhamanyata ||  12-10

viproShitakumAram tadrAjyamastamiteshvaram |
randhrAnveShaNadakShANAm dviShAmAmiShatatAm
yayau  ||  12-11

athAnAthAH prakR^itayo
mAtR^ibandhunivAsinam |
maulairAnAyayAmAsurbharatam stambhitAshrubhiH ||  12-12

shrutvA tathAvidham
mR^ityum kaikeyItanayaH pituH |
mAturna kevalam svasyAH shriyo.apyAsItparA~NmukhaH ||  12-13

sasainyashcAnvagAdrAmam darshitAnAshramAlayaiH |
tasya pashyansasaumitrerudashrurvasatidrumAn ||  12-14

citrakUTavanastham ca kathitasvargatirguroH |
lakShmyA nimantrayA.ncakre tamanucChiShTasa.npadA  ||  12-15

sa hi prathamaje
tasminnakR^itashrIparigrahe |
parivettAramAtmAnam mene svIkaraNAdbhuvaH  ||  12-16

tamashakyamapAkraShTum nideshAtsvargiNaH pituH |
yayAce pAduke pashcAtkartum rAjyAdhidevate ||  12-17

sa visR^iShTastathetyuktvA
bhrAtrA naivAvishatpurIm |
nandigrAmagatastasya rAjyam
nyAsamivAbhunak  ||  12-18

dR^iDhabhaktiriti jyeShThe rAjyatR^iShNAparA~NmukhaH|
mAtuH pApasya bharataH prAyashcittamivAkarot ||  12-19

prabhAvastambhitacChAyamAshritaH sa vanaspatim |
kadAcida~Nke sItAyAH shishye ki.ncidiva shramAt  ||  12-21

aindriH kila
nakhaistasyA vidadAra stanau dvijaH |
priyopabhogacihneShu paurobhAgyamivAcaran ||  12-22

 

tasminnasthadiShIkAstram rAmo rAmAvabodhitaH |
AtmAnam mumuce tasmAdekanetravyayena saH ||  12-23

rAmastvAsannadeshatvAdbharatAgamanam
punaH |
Asha~NkyotsukasAra~NgAm citrakUTasthalIm
jahau  ||  12-24

prayayAvAtitheyeShu vasannR^iShikuleShu saH |
dakShiNAm dishamR^ikSheShu vArShikeShviva bhAskaraH ||  12-25

babhau tamanugacChantI
videhAdhipateH sutA |
pratiShiddhApi kaikeyyA lakShmIriva guNonmukhI ||  12-26

anasUyAtisR^iShTena puNyagandhena kAnanam |
sA cakArA~NgarAgeNa puShpoccalitaShaTpadam  ||  12-27

sa.ndhyAbhrakapishastasya virAdho nAma rAkShasaH|
atiShThanmArgamAvR^itya rAmasyendoriva
grahaH  ||  12-28

sa jahAra
tayormadhye maithilIm lokashoShaNaH |
nabhonabhasyayorvR^iShTimavagraha ivAntare ||  12-29

tam viniShpiShya kAkutsthau purA dUShayati sthalIm |
gandhenAshucinA ceti vasudhAyAm nicakhnatuH ||  12-30

pa~ncavaTyAm tato
rAmaH shAsanAtkumbhajanmanaH|
anapoDhasthitistasthau vindhyAdriH
prakR^itAviva  ||  12-31

rAvaNAvarajA tatra
rAghavam madanAturA |
abhipede nidAghArtA vyAlIva malayadrumam ||  12-32

sA sItAsa.nnidhAveva
tam vavre kathitAnvayA |
atyArUDho hi nArINAmakAladnyo
manobhavaH  ||  12-33

kalatravAnaham bAle
kanIyA.nsam bhajasva me|
iti rAmo vR^iShasyantIm vR^iShaskandhaH shashAsa tAm  ||  12-34

jyeShThAbhigamanAtpUrvam tenApyanabhinanditAm |
sA.abhUdrAmAshrayA bhUyo nadIvobhayakUlabhAk  ||  12-35

sa.nrambham maithilIhAsaH
kShaNasaumyAm ninAya tAm |
nivAtastimitAm velAm candrodaya ivodadheH ||  12-36

phalamasyopahAsasya sadyaH prApsyasi pashya mAm |
mR^igyAH paribhavo vyAghryAmityavehi tvayA kR^itam  ||  12-37

ityuktvA maithilIm
bhartura~Nke nivishatIm bhayAt |
rUpam shUrpaNakhA nAmnaH sadR^isham pratyapadyata  ||  12-38

 
lakShmaNaH prathamam
shrutvA kokilAma~njuvAdinIm|
shivAghorasvanAm pashcAdbubudhe
vikR^iteti tAm ||  12-39

parNashAlAmatha kShipram
vikR^iShTAsiH pravishya saH |
vairUpyapaunaruktyena bhIShaNAm
tAmayojayat  ||  12-40

sA vakranakhadhAriNyA
veNukarkashaparvayA |
a~NkushAkArayA~NgulyA tAvatarjayadambare ||  12-41

prApya cAshu
janasthAnam kharAdibhyastathAvidham|
rAmopakramamAcakhyau rakShaHparibhavam
navam  ||  12-42

mukhAvayavalUnAm tAm nairR^itA yatpuro
dadhuH |
rAmAbhiyAyinAm teShAm tadevAbhUdama~Ngalam  ||  12-43

udAyudhAnAtpatatastAndR^iptAnprekShya
rAghavaH |
nidadhe vijayAsha.nsAm cApe sItAm ca lakShmaNe   ||   12-44

eko dAsharathiH
kAmam yAtudhAnAH sahasrashaH |
te tu yAvanta
evAjau tAvA.nshca dadR^ishe sa taiH ||  12-45

asajjanena kAkutsthaH
prayuktamatha dUShaNam |
na cakShame shubhAcAraH sa dUShaNamivAtmanaH  ||  12-46

tam sharaiH pratijagrAha
kharatrishirasau ca saH |
kramashaste punastasya cApAtsamamivodyayuH  ||  12-47

taistrayANAm shitairbANairyathApUrvavishuddhibhiH|
AyurdehAtigaiH pItam rudhiram tu patatribhiH ||  12-48

tasminrAmasharotkR^itte bale mahati rakShasAm |
utthitam dadR^ishe.annyacca
kabandhebhyo na ki.ncana  ||  12-49

sA bANavarShiNam
rAmam yodhayitvA suradviShAm |
aprabodhAya suShvApa gR^idhracChAye varUthinI  || 12-50

rAghavAstravidIrNAnAm rAvaNam prati rakShasAm|
teShAm shUrpaNakhaivaikA duShpravR^ittiharA.abhavat  ||  12-51

nigrahAtsvasurAptAnAm vadhAcca dhanadAnujaH |
rAmeNa nihitam mene padam dashasu
mUrdhasu  ||  12-52

rakShasA mR^igarUpeNa
va~ncayitvA sa rAghavau |
jahAra sItAm pakShIndraprayAsakShaNavighnitaH  ||  12-53

tau sItAveShiNau
gR^idhram lUnapakShamapashyatAm|
prANairdasharathaprIteranR^iNam kaNThavartibhiH ||  12-54

vadhanirdhUtashApasya kabandhasyopadeshataH |
mumUrcCha sakhyam rAmasya samAnavyasane harau  ||  12-57

sa hatvA vAlinam vIrastatpade cirakA~NkShite |
dhAtoH sthAna ivAdesham sugrIvam sa.nnyaveshayat  ||  12-58

 

dR^iShTA vicinvatA
tena la~NkAyAm rAkShasIvR^itA |
jAnakI viShavallIbhiH pariteva mahauShadhiH ||  12-61

tasyai bharturabhij~nyAnama~NgulIyam
dadau kapiH |
pratyudgatamivAnuShNaistadAnandAshrubindubhiH ||  12-62

nirvApya priyasa.ndeshaiH
sItAmakShavadhoddhataH |
sa dadAha purIm la~NkAm kShaNasoDhArinigrahaH ||  12-63

pratyabhidnyAnaratnam ca rAmAyAdarshayatkR^itI |
hR^idayam svayamAyAtam vaidehyA iva mUrtimat ||  12-64

sa prApa hR^idayanyastamaNisparshanimIlitaH |
apayodharasa.nsargAm priyAli~NgananirvR^itim ||  12-65

shrutvA rAmaH
priyodantam mene tatsa~NgamotsukaH |
mahArNavaparikShepam la~NkAyAH
parikhAlaghum  ||  12-66

sa pratasthe.arinAshAya
harisainyairanudrutaH |
na kevalam bhuvaH pR^iShThe vyomni sa.nbAdhavartibhiH ||  12-67

niviShTamudadheH kUle tam prapAda bibhIShaNaH |
snehAdrAkShasalakShmyeva buddhimAvishya
coditaH  ||  12-68

tasmai nishAcaraishvaryam
pratishushrAva rAghavaH |
kAle khalu samAlabdhAH phalam badhnanti nItayaH  || 12-69

sa setum bandhayAmAsa plavagairlavaNAmbhasi|
rasAtalAdivonmagnam sheSham
svapnAya shAr~NgiNaH ||  12-70

tenottIrya pathA
la~NkAm rodhayAmAsa pi~NgalaiH |
dvitIyam hemaprAkAram kurvadbhiriva vAnaraiH ||  12-71

raNaH pravavR^ite
tatra bhImaH plavaga rakShasAm |
digvijR^imbhitakAkutsthapaulastyajayaghoShaNaH ||  12-72

pAdapAviddhaparighaH shilAniShpiShTamudgaraH |
atishastranakhanyAsaH shailarugNamata.ngajaH ||  12-73

atha rAmashirashChedadarshanodbhrAntacetanAm|
sItAm mAyeti sha.nsantI trijaTA samajIvayat  ||  12-74

kAmam jIvati
me nAtha iti sA vijahau shucam|
prA~NmatvA satyamasyAntam jIvitAsmIti lajjitA ||  12-75

garuDApAtavishliShTameghanAdAstrabandhanaH|
dAsharathyoH kShaNakleshaH svapnavR^itta ivAbhavat ||  12-76

   

tato bibheda
paulastyaH shaktyA vakShasi lakShmaNam |
rAmastvanAhato.apyAsIdvidIrNahR^IdayaH shucA  ||  12-77

sa mArutisamAnItamahauShadhihatavyathaH|
la~NkAstrINAm punashcakre vilApAcAryakam sharaiH ||  12-78

sa nAdam meghanAdasya dhanushcendrAyudhaprabham|
meghasyeva sharatkAlo na ki~ncitparyasheShayat ||  12-79

kumbhakarNaH kapIndreNa
tulyAvasthaH svasuH kR^itaH |
rurodha rAmam shR^i~NgIva Ta~NkacChinnamanaHshilaH ||  12-80

akAle bodhito
bhrAtA priyasvapno vR^ithA bhavAn |
rAmeShubhiritIvAsau dIrghanidrAm
praveshitaH  ||  12-81

itarANyapi rakShA.nsi
peturvAnarakoTiShu |
rajA.nsi samarotthAni tacChoNitanadIShviva  ||  12-82

niryayAvatha paulastyaH
punaryuddhAya mandirAt |
arAvaNamarAmam vA jagadadyeti nishcitaH ||  12-83

rAmam padAtimAlokya
la~Nkesham ca varUthinam |
hariyugyam ratham tasmai prajighAya pura.ndaraH  ||  12-84

tamAdhUtadhvajapaTam vyomaga~NgormivAyubhiH |
devasUtabhujAlambI jaitramadhyAsta
rAghavaH  ||  12-85

mAtalistasya mAhendramAmumoca
tanucChadam |
yatrotpaladalaklaibyamastrANyApuH suradviShAm ||  12-86

anyonyadarshanaprAptavikramAvasaram
cirAt |
rAmarAvaNayoryuddham caritArthamivAbhavat ||  12-87

bhujamUrdhorubAhulyAdeko.api dhanadAnujaH |
dadR^ishe hyayathApUrvo mAtR^iva.nsha iva sthitaH ||  12-88

jetAram lokapAlAnAm
svamukhairarciteshvaram |
rAmastulitakailAsamArAtim bahvamanyata ||  12-89

tasya sphurati
paulastyaH sItAsa.ngamasha.nsini|
nicakhAnAdhikakrodhaH sharam
savyetare bhuje ||  12-90

rAvaNasyApi rAmAsto
bhittvA hR^idayamAshugaH |
vivesha bhuvamAkhyAtumuragebhya
iva priyam  ||  12-91

vacasaiva tayorvAkyamastramastreNa
nighnatoH |
anyonyajayasa.nrambho vavR^idhe
vAdinoriva  ||  12-92

vikramavyatihAreNa sAmAnyA.abhUddvayorapi |
jayashrIrantarA vedirmattavAraNayoriva ||  12-93

kR^itapratikR^itaprItaistayormuktAm
surAsuraiH |
parasparasharavrAtAH puShpavR^iShTim
na sehire  || 12-94

ayaHsha~NkucitAm rakShaH shataghnImatha shatrave |
hR^itAm vaivasvatasyeva kUTashAlmalimakShipat  ||  12-95

rAghavo rathamaprAptAm
tAmAshAm ca suradviShAm |
ardhacandramukhairbANaishcicCheda kadalIsukham ||  12-96

amogham sa.ndadhe
cAsmai dhanuShyekadhanurdharaH|
brAhmamastram priyAshokashalyaniShkarShaNauShadham ||  12-97

tadvyomni shatadhA
bhinnam dadR^ishe dIptimanmukham |
vapurmahoragasyeva karAlaphalamaNDalam ||  12-98

tena mantraprayuktena
nimeShArdhAdapAtayat |
sa rAvaNashiraHpa~NktimadnyAtavraNavedanAm ||  12-99

bAlArkapratimevApsu vIcibhinnA patiShyataH |
rarAja rakShaHkAyasya kaNThacChedaparamparA  ||  12-100

marutAm pashyatAm
tasya shirA.nsi patitAnyapi |
mano nAtivishasvAsa punaHsa.ndhAnasha~NkinAm  ||  12-101

atha madagurupakShailokapAladvipAnA
manugatamalivR^indairgaNDabhittIrvihAya |
upanatamaNibandhe mUrdhni paulastyashatroH
surabhi suravimuktam puShpavarSham papAta ||  12-102

yantA hareH
sapadi sa.nhR^itakArmukajya
mApR^icChya rAghavamanuShThitadevakAryam|
nAmA~NkarAvaNasharA~NkitaketuyaShTi
mUrdhvam ratham harisahasrayujam ninAya ||  12-103

raghupatirapi jAtavedovishuddhAm
pragR^ihya priyAm
priyasuhR^idi bibhIShaNe sa.ngamayya shriyam vairiNaH |
ravisutasahitena tenAnuyAtaH
sasaumitriNA
bhujavijitavimAnaratnAdhirUDhaH pratasthe
purIm  ||  12-104

vaidehi pashya.a.amalayAdvibhaktam
matsetunA phenilamamburAshim |
ChAyApatheneva sharatprasannam
AkAshamAviShkR^itachArutAram || 13-2

guroryiyakShoH kapilena medhye
rasAtalamsa.nkramite tura.nge |
tadarthamurvImavadhArayadbhiH
pUrvaiH kilAyamparivardhito naH || 13-3 

garbhamdadhatyarkamarIchayo.asmAt
vivR^iddhimatrAshnuvate vasUni |
abindhanamvahnimasau bibharti
prahlAdanamjyotirajanyanena || 13-4 

tAmtAmavasthAmpratipadyamAnam
sthitamdasha vyApa disho mahimnA |
viShNorivAsyAnavadhAraNIyam
IdR^iktayA rUpamiyattAyA vA || 13-5 

nAbhiprarUDhAmburuhAsanena
sa.nstUyamAnaH prathamena dhAtrA |
amumyugAntochitayoganidraH
sa.nhR^itya lokAnpuruSho.adhishete || 13-6

rasAtalAdAdibhavena pu.nsA
bhuvaH prayuktodvahanakriyAyAH |
asyAchChamambhaH pralayapravR^iddham
muhUrtavaktrAbharaNambabhUva || 13-8 

mukhArpaNeShu prakR^itipragalbhAH
svayamtara.ngAdharadAnadakShaH |
ananyasAmAnyakalatravR^ittiH
pibatyasau pAyayate cha sindhUH || 13-9  

sasatvamAdAya nadImukhAmbhaH
sa.nmIlayanto vivR^itAnanatvAt |
amI tirobhistimayaH sarandhraiH
Udhvamvitanvanti jalapravAhAn || 13-10 

mAta.nganakraiH sahasotpatadbhirH
bhinnAndvidhA pashya samudraphenAn |
kapolasa.nsarpitayA ya eShAm
vrajanti karNakShaNachAmaratvam || 13-11 

velAnilAya prasR^itA bhuja.ngA
vahormivisphUrjathunirvisheShAH |
sUryA.nshusa.nparkavivR^iddharAgaiH
vyajyanta ete maNibhiH phaNasthaiH || 13-12 

tavAdharaspardhiShu vidrumeShu
paryastametatsahasormivegAt |
UrdhvA~Nkuraprotamukhamkatha.nchit
kleshAdapakrAmati sha~NkhayUtham || 13-13 

pravR^ittamAtreNa payA.nsi pAtum
AvartavegAdbhramatA ghanena |
AbhAti bhUyiShThamayamsamudraH
pramathyamAno giriNeva bhUyaH || 13-14

dUrAdayashchakranibhasya tanvI
tamAlatAlIvanarAjinIlA |
AbhAti velA lavaNAmburAsheH
dhArAnibaddheva kala~NkarekhA || 13-15 

velAnilaH ketakareNubhiste
sa.nbhAvayatyAnanamAyatAkShi |
mAmakShamammaNDanakAlahAneH
vettIva bimbAdharabaddhatR^iShNam || 13-16

ete vayamsaikatabhinnashukti
paryastamuktApaTalampayodheH |
prAptA muhUrtena vimAnavegAt
kUlamphalAvarjitapUgamAlam || 13-17

kuruShva tAvatkarabhoru pashchAt
mArge mR^igaprekShiNi dR^iShTipAtam |
eShA vidUrIbhavataH samudrAt
sakAnanA niShpatatIva bhUmiH || 13-18 

kvachitpathA sa.ncharate surANAm
kvachidghanAnAmpatatAmkvachichcha |
yathAvidho me manaso.abhilAShaH
pravartate pashya tathA vimAnam || 13-19 

asau mahendradvipadAnagandhi
strimArgagAvIchivimardashItaH |
AkAshavAyurdinayauvanotthAn
AchAmati svedalavAnmukhe te || 13-20
 

kareNa vAtAyanalambitena
spR^iShTastvayA chaNDi kutUhalinyA |
Amu~nchatIvAbharaNamdvitIyam
udbhinnavidyudvalayo ghanaste || 13-21 

amI janasthAnamapoDhavighnam
matvA samArabdhanavoTajAni |
adhyAsate chIrabhR^ito yathAsvam
chirojjhitAnyAshramamaNDalAni || 13-22 

saiShA sthalI yatra vichinvatA tvAm
bhraShTammayA nUpuramekamurvyAm |
adR^iShyata tvachcharaNAravinda
vishleShaduHkhAdiva baddhamaunam || 13-23 

tvamrakShasA bhIru yato.apanItA
tammArgametAH kR^ipayA latA me |
adarshayanvaktumashaknuvatyaH
shAkhAbhirAvarjitapallavAbhiH || 13-24 

mR^igyashcha darbhA~NkuranirvyapekShAH
tavAgatij~nyamsamabodhayanmAm |
vyApArayantyo dishi dakShiNasyAm
utpakSharAjIni vilochanAni || 13-25 

etadgirermAlyavataH purastAt
Avirbhatyambaralekhi shR^i~Ngam |
navampayo yatra ghanairmayA cha
tvadviprayogAshru samamvisR^iShTam || 13-26

gandhashcha dhArAhatapalvalAnAm
kAdambamardhodgatakesaramcha |
snigdhAshcha kekAH shikhinAmbabhUvuH
yasminnasahyAni vinA tvayA me || 13-27 

pUrvAnubhUtamsmaratA cha yatra
kampottarambhIru tavopagUDham |
guhAvisArINyativAhitAni
mayA katha.nchidghanagarjitAni || 13-28

AsArasiktakShitibAShpayogAt
mAmakShiNodyatra vibhinnakoshaiH |
viDambyamAnA navakandalaiste
vivAhadhUmAruNalochanashrIH || 13-29 

upAntavAnIravanopagUDhAni
AlakShyapAriplavasArasAni |
dUrAvatIrNA pibatIva khedAt
amUni pampAsalilAni dR^iShTiH || 13-30 

atrAviyuktAni ratha~NganAmnA
manyonyadattotpalakesarANi |
dvandvAni dUrAntaravartinA te
mayA priye sasmitamIkShitAni || 13-31

imAmtaTAshokalatAmcha tanvIm
stanAbhirAmastabakAbhinamrAm |
tvatprAptibuddhyA parirabdhukAmaH
saumitriNA sAshrurahamniShiddhaH || 13-32

amUrvimAnAntaralambinInAm
shrutvA svanamkA~nchanaki~NkiNInAm |
pratyudvrajantIva khamutpatantyo
godAvarIsArasapa~NktayastvAm || 13-33 

eShA tvayA peshalamadhyayApi
ghaTAmbusa.nvardhitabAlachUtA |
AnandayatyunmukhakR^iShNasArA
dR^iShTA chirAtpa~nchavaTI mano me || 13-34

atrAnugodammR^igayAnivR^ittaH
tara.ngavAtena vinItakhedaH |
rahastvadutsa~NganiShaNNamUrdhA
smarAmi vAnIragR^iheShu suptaH || 13-35 

bhrUbhedamAtreNa padAnmaghonaH
prabhra.nshayAm yo nahuShamchakAra |
tasyAvilAmbhaHparishuddhihetoH
bhaumo muneH sthAnaparigraho.ayam || 13-36

tretAgnidhUmAgramanindyakIrteH
tasyedamAkrAntavimAnamArgam |
ghrAtvA havirgandhi rajovimuktaH
samashnute me laghimAnamAtmA || 13-37

etanmumunermAnini shAtakarNeH
pa~nchApsaro nAma vihAravAri |
AbhAti paryantavanamvidUrAt
meghAntarAlakShyamivendubimbam || 13-38 

tasyAyamantarhitasaudhabhAjaH
prasaktasa.ngItamR^ida~NgaghoShaH |
viyadgataH puShpakachandrashAlAH
kShaNampratishrunmukharAH karoti || 13-40 

havirbhujAmedhavatAmchaturNAm
madhye lalATa.ntapasaptasaptiH |
asau tapasyatyaparastapasvI
nAmnA sutIkShNashcharitena dAntaH || 13-41 

amumsahAsaprahitekShaNAni
vyAjArdhasa.ndarshitamekhalAni |
nAlamvikartumjanitendrasha~Nkam
surA~NganAvibhramacheShTitAni || 13-42 

eSho.akShamAlAvalayammR^igANAm
kaNDUyitAramkushasUchilAvam |
sabhAjane me bhujamUrdhvabAhuH
savyetaramprAdhvamitaH prayu~Nkte || 13-43 

vAcha.nyamatvAtpraNatimmamaiSha
kampena ki~nchitpratigR^ihya mUrdhnaH |
dR^iShTimvimAnavyavadhAnamuktAm
punaH sahasrArchiShi sa.nnidhatte || 13-44 

adaH sharaNyamsharabha~NganAmnaH
tapovanampAvanamAhitAgneH |
chirAya sa.ntarpya samidbhiragnim
yo mantrapUtAmtanumapyahauShIt || 13-45 

ChAyAvinItAdhvaparishrameShu
bhUyiShThasa.nbhAvyaphaleShvamIShu |
tasyAtithInAmadhunAsaparyA
sthitA suputreShviva pAdapeShu || 13-46 

dhArAsvanodgAridarImukho.asau
shR^i~NgA~NgalagnAmbujavaprapa~NkaH |
badhnAti me bandhuragAtri chakShuH
dR^iptaH kakudmAniva chitrakUTaH || 13-47 

eShA prasannastimitapravAhA
saridvidUrAntarabhAvatanvI |
mandAkinI bhAti nagopakaNThe
muktAvalI kaNThagateva bhUmeH || 13-48

ayamsujAto.anugiramtamAlaH
pravAlamAdAya sugandhi yasya |  
yavA~NkurApANDukapolashobhI
mayAvata.nsaH parikalpitaste || 13-49

anigrahatrAsavinItasattva
mapuShpali~NgAtphalabandhivR^ikSham |
vanamtapaHsAdhanametadatreH
AviShkR^itodagrataraprabhAvam || 13-50 

atrAbhiShekAya tapodhanAnAm
saptarShihastoddhR^itahemapadmAm |
pravartayAmAsa kilAnasUyA
trisrotasamtryambakamaulimAlAm || 13-51 

vIrAsanairdhyAnajuShAmR^iShINAm
amI samadhyAsitavedimadhyAH |
nivAtaniShkampatayA vibhAnti
yogAdhirUDhA iva shAkhino.api || 13-52 

tvayA purastAdupayAchito yaH
so.ayamvaTaH shyAma iti pratItaH |
rAshirmaNInAmiva gAruDAnAm
sapadmarAgaH phalito vibhAti || 13-53 

kvachitprabhAlepibhirindranIlaiH
muktAmayI yaShTirivAnuviddhA |
anyatra mAlA sitapa~NkajAnAm
indIvarairutkhachitAntareva || 13-54 

kvachichcha kR^iShNoragabhUShaNeva
bhasmA~NgarAgA tanurIshvarasya |
pashyAnavadyA~Ngi vibhAti ga~NgA
bhinnapravAhA yamunAtara~NgaiH || 13-57

samudrapatyorjalasa.nnipAte
pUtAtmanAmatra kilAbhiShekAt |
tattvAvabodhena vinApi bhUyaH
tanutyajAmnAsti sharIrabandhaH || 13-58 

payodharaiH puNyajanA~NganAnAmnirviShTahemAmbujareNu yasyAH |
brAhmamsaraH kAraNamAptavAcho buddherivAvyaktamudAharanti || 13-60 

jalAni yA tIranikhAtayUpA
vahatyayodhyAmanu rAjadhAnIm |
tura.ngamedhAvabhR^ithAvatIrNaiH
ikShvAkubhiH puNyatarIkR^itAni || 13-61 

yAmsaikatotsa~NgasukhochitAnAm
prAjyaiH payobhiH parivardhitAnAm |
sAmAnyadhAtrImiva mAnasamme
sa.nbhAvayatyuttarakosalAnAm || 13-62 

seyammadIyA jananIva tena
mAnyena rAj~nyA sarayUrviyuktA |
dUre vasantamshishirAnilairmAm
tara.ngahastairupagUhatIva || 13-63 

viraktasa.ndhyAkapishamparastAt
yato rajaH pArthivamujjihIte |
sha~Nke hanUmatkathitapravR^ittiH
pratyudgato mAmbharataH sasainyaH || 13-64 

addhA shriyampAlitasa.ngarAya
pratyarpayiShyatyanaghAmsa sAdhuH |
hatvA nivR^ittAya mR^idhe kharAdIn
sa.nrakShitAmtvAmiva lakShmaNo me || 13-65 

asau puraskR^itya gurumpadAtiH
pashchAdavasthApitavAhinIkaH |
vR^iddhairamAtyaiH saha chIravAsA
mAmarghyapANirbharato.apyupaiti || 13-66 

pitrA visR^iShTAmmadapekShayA yaH
shriyamyuvApya~NkagatAmabhoktA |
iyanti varShANi tayA sahogram
abhyasyatIva vratamAsidhAram || 13-67 

etAvaduktavati dAsharathau tadIyA
michChAmvimAnamadhidevatayA viditvA |
jyotiShpathAdavatatAra savismayAbhi
rudvIkShitamprakR^itibhirbharatAnugAbhiH || 13-68 

tasmAtpuraHsarabibhIShaNadarshanena
sevAvichakShaNaharIshvaradattahastaH |
yAnAdavAtaradadUramahItalena
mArgeNa bha~NgirachitasphaTikena rAmaH || 13-69

ikShvAkuva.nshagurave prayataH praNamya
sa bhrAtarambharatamarghyaparigrahAnte |
paryashrurasvajata mUrdhani chopajaghrau
tadbhaktyapoDhapitR^irAjyamahAbhiSheke || 13-70 

shmashrupravR^iddhijanitAnanavikriyA.nshcha
plakShAnprarohajaTilAniva mantrivR^iddhAn |
anvagrahItpraNamataH shubhadR^iShTipAtai
rvAtAnuyogamadhurAkSharayA cha vAchA || 13-71 

durjAtabandhurayamR^ikShaharIshvaro me
paulastya eSha samareShu puraHprahartA |
ityAdR^itena kathitau raghunandanena
vyutkramya lakShmaNamubhau bharato vavande || 13-72 

saumitriNA tadanu sa.nsasR^ije sa chaina
mutthApya namrashirasambhR^ishamAlili~Nga |
rUDhendrajitpraharaNavraNakarkashena
klishyannivAsya bhujamadhyamurasthalena || 13-73

rAmAj~nyayA harichamUpatayastadAnIm
kR^itvA manuShyavapurAruruhurgajendrAn |
teShu kSharatsu bahudhA madavAridhArAH
shailAdhirohaNasukhAnyupalebhirete || 13-74 

sAnuplavaH prabhurapi kShaNadAcharANAm
bheje rathAndasharathaprabhavAnushiShTaH |
mAyAvikalparachitairapi ye tadIyai
rna syandanaistulitakR^itrimabhaktishobhAH || 13-75 

bhUyastato raghupatirvilasatpatAka
madhyAsta kAmagati sAvarajo vimAnam |
doShAtanambudhabR^ihaspatiyogadR^ishya
stArApatistaralavidyudivAbhravR^indam || 13-76 

   

tatreshvareNa jagatAmpralayAdivorvI.n
varShAtyayena ruchamabhraghanAdivendoH |
rAmeNa maithilasutAmdashakaNThakR^ichChrA
tpratyuddhR^itAmdhR^itimatImbharato vavande || 13-77 

- 

la~NkeshvarapraNatibha~NgadR^iDhavratamta
dvandyamyugamcharaNayorjanakAtmajAyAH |
jeShThAnuvR^ittijaTilamcha shiro.asya sAdho
ranyonyapAvanamabhUdubhayamsametya || 13-78 

kroshArdhamprakR^itipuraHsareNa gatvA
kAkutsthaH stimitajavena puShpakeNa |
shatrughnaprativihitopakAryamAryaH
sAketopavanamudAramadhyuvAsa || 13-79 

ubhAvu bhAbhyAm praNatau hata arI
	yathA kramam vikrama shobhinau tau |
	vispaShTam asra andhatayA na dR^iShTau
	j~nyAtau suta-sparsha sukha upalambhAt  || 14-2

AnandajaH shokajamashrubAShpaH
	tayorashItam shishiro bibheda |
	ga~NgAsarayvorjalamuShNataptam
	himAdrinisyanda ivAvatIrNaH  || 14-3

te putrayoHnaiR^itashastramArgAn
	ArdrAnivA~Nge sadayam spR^ishantau |
	apIpsitam kShatrakulA~NganAnAm
	na vIrasUshabdamakAmayetAm  || 14-4

kleshAvahA bharturalakShaNAham
	sIteti nAma svamudIrayantI |
	svargapratiShThasya gurormahiShyA
	vabhaktibhedena vadhUrvavande  || 14-5

uttiShTha vatse nanu sa anujoH asau
	vR^ittena bhartA shucinA tavaiva |
	kR^ichChram mahattIrNa iva priyArhAm
	tAmUchatuste priyamapyamithyA  || 14-6

athAbhiShekam raghuva.nshaketoH
	prArabdhamAnandajalairjananyoH |
	nirvartayAmAsuramAtyavR^iddhAH
	tIrthAhR^itaiH kA~nchanakumbhatoyaiH  || 14-7

saritsamudrAnsarasIshcha gatvA
	rakShaHkapIndrairupapAditAni |
	tasyApatanmUrdhni jalAni jiShNoH
	vindhyasya meghaprabhavA ivApaH  || 14-8
tapasviveShakriyayApi tAvat
	yaH prekShaNIyaH sutarAm babhUva |
	rAjendranepathyavidhAnashobhA
	tasyoditAsItpunaruktadoShA  || 14-9
saumitriNA sAvarajena mandam
	AdhUtabAlavyajano rathasthaH |
	dhR^itAtapatro bharatena sAkShAt
	upAyasa.nghAta iva pravR^iddhaH || 14-11
prAsAdakAlAgurudhUmarAjiH
	tasyAH puro vAyuvashena bhinnA |
	vanAnnivR^ittena raghUttamena
	muktA svayam veNirivAbabhAse  || 14-12
veshmAni rAmaH paribarhavanti
	vishrANya sauhArdanidhiH suhR^idbhyaH |
	bAShpAyamAno balimanniketam
	AlekhyasheShasya piturvivesha  || 14-15
kR^itA~njalistatra yadamba satyAt
	nAbhrashyata svargaphalAdgururnaH |
	tachchintyamAnam sukR^itam taveti
	jahAra lajjAm bharatasya mAtuH   || 14-16
sabhAjanAyopagatAnsa divyAn
	munInpuraskR^itya hatasya shatroH |
	shushrAva tebhyaH prabhavAdi vR^ittam
	svavikrame gauravamAdadhAnam  || 14-18

pratiprayAteShu tapodhaneShu
	sukhAdavij~nyAtagatArdhamAsAn |
	sItAsvahastopahR^itAgryapUjAn
	rakShaHkapIndrAnvisasarja rAmaH   || 14-19

tachchAtmachintAsulabham vimAnam
	hR^itam surAreH saha jIvitena |
	kailAsanAthodvahanAya bhUyaH
	puShpam divaH puShpakamanvama.nsta  || 14-20
piturniyogAdvanavAsamevam
	nistIrya rAmaH pratipannarAjyaH |
	dharmArthakAmeShu samAm prapede
	yathA tathaivAvarajeShu vR^ittim  || 14-21

sarvAsu mAtuShvapi vatsalatvAt
	sa nirvisheShapratipattirAsIt |
	ShaDAnanApItapayodharAsu
	netA chamUnAmiva kR^ittikAsu  || 14-22

tenArthavAn lobhaparA~Nmukhena
	tena ghnatA vighnabhayam kriyAvAn |
	tenAsa lokaH pitR^imAnvinetrA
	tenaiva shokApanudeva putrI  || 14-23
sa paurakAryANi samIkShya kAle
	reme videhAdhipaterduhitrA |
	upasthitashchAru vapustadIyam
	kR^itvopabhogotsukayeva lakShmyA  || 14-24
 tayoryathAprArthitamindriyArthAn
	AseduShoH sadmasu chitravatsu |
	prAptAni duHkhAnyapi daNDakeShu
	sa.nchintyamAnAni sukhAnyabhUvan  || 14-25
athAdhikasnigdhavilochanena
	mukhena sItA sharapANDureNa |
	AnandayitrI pariNeturAsIt
	anakSharavya~njitadohadena  || 14-26
tAma~NkamAropya kR^ishA~NgayaShTim
	varNAntarAkrAntapayodharAgrAm |
	vilajjamAnAm rahasi pratItaH
	paprachCha rAmAm ramaNo.abhilASham  || 14-27
sA daShTanIvArabalIni hi.nsraiH
	sa.nbaddhavaikhAnasakanyakAni |
	iyeSha bhUyaH kushavanti gantum
	bhAgIrathItIratapovanAni  || 14-28
tasyai pratishrutya raghupravIraH
	tadIpsitam pArshvacharAnuyAtaH |
	AlokayiShyanmuditAmayodhyAm
	prAsAdamabhra.nlihamAruroha  || 14-29
R^iddhApaNam rAjapatham sa pashyan
	vigAhyamAnAm sarayUm cha naubhiH |
	vilAsibhishchAdhyuShitAni pauraiH
	puropakaNThopavanAni reme  || 14-30
sa ki.nvadantIm vadatAm purogaH
	svavR^ittamuddishya vishuddhavR^ittaH |
	sarpAdhirAjorubhujo.apasarpam
	paprachCha bhadram vijitAribhadraH  || 14-31
nirbandhapR^iShTaH sa jagAda sarvam
	stuvanti paurAshcharitam tvadIyam |
	anyatra rakShobhavanoShitAyAH
	parigrahAnmAnavadeva devyAH  || 14-32
kalatranindAguruNA kilaivam
	abhyAhatam kIrtiviparyayeNa |
	ayoghanenAya ivAbhitaptam
	vaidehibandhorhR^idayam vidadre  || 14-33
kimAtmanirvAdakathAmupekShe
	jAyAmadoShAmuta sa.ntyajAmi |
	ityekapakShAshrayaviklavatvAt
	AsItsa dolAchalachittavR^ittiH  || 14-34
nishchitya chAnanyanivR^itti vAchyam
	tyAgena patnyAH parimArShTumaichChat |
	api svadehAtkimutendriyArthAt
	ashodhanAnAm hi yasho garIyaH  || 14-35
sa sa.nnipatyAvarajAnhataujAH
	tadvikriyAdarshanaluptaharShAn |
	kaulInamAtmAshrayamAchachakShe
	tebhyaH punashchedamuvAcha vAkyam  || 14-36
rAjarShiva.nshasya raviprasUteH
	upasthitaH pashyata kIdR^isho.ayam |
	mattaH sadAchArashucheH kala~NkaH
	payodavAtAdiva darpaNasya  || 14-37
paureShu so.aham bahulIbhavantam
	apAm tara.ngeShviva tailabindum |
	soDhum na tatpUrvamavarNamIshe
	AlAnikam sthANuriva dvipendraH  || 14-38
tasyApanodAya phalapravR^ittau
	upasthitAyAmapi nirvyapekShaH |
	tyakShAmi vaidehasutAm purastAt
	samudranemim piturAj~nyayeva  || 14-39
avaimi chainAmanagheti ki.ntu
	lokApavAdo balavAnmato me |
	ChAyA hi bhUmeH shashino malatvena
	AropitA shuddhimataH prajAbhiH  || 14-40
rakShovadhAnto na cha me prayAso
	vyarthaH sa vairapratimochanAya |
	amarShaNaH shoNitakA~NkShayA kim
	padA spR^ishantam dashati dvijihvaH  || 14-41
tadeSa sargaH karuNArdrachittaiH
	na me bhavadbhiH pratiShedhanIyaH |
	yadyarthitA nirhR^itavAchyashalyAn
	prANAnmayA dhArayitum chiram vaH  || 14-42
ityuktavantam janakAtmajAyAm
	nitAntarUkShAbhiniveshamIsham |
	na kashchana bhrAtR^iShu teShu shakto
	niSheddhumAsIdanumoditum vA  || 14-43
sa lakShmaNam lakShmaNapUrvajanmA
	vilokya lokatrayagItakIrtiH |
	saumyeti chAbhAShya yathArthabhAShI
	sthitam nideshe pR^ithagAdidesha  || 14-44
prajAvatI dohadasha.nsinI te
	tapovaneShu spR^ihayAlureva |
	sa tvam rathI tadvyapadeshaneyAm
	prApayya vAlmIkipadam tyajainAm  || 14-45
sa shushruvAnmAtari bhArgavena
	piturniyogAtprahR^itam dviShadvat |
	pratyagrahIdagrajashAsanam tat
	Aj~nyA gurUNA.n hyavichAraNIyA  || 14-46
athAnukUlashravaNapratItA
	matrasnubhiryuktadhuram tura.ngaiH |
	ratham sumantrapratipannarashmim
	Aropya vaidehasutAm pratasthe  || 14-47
sA nIyamAnA ruchirAnpradeshAn
	priya.nkaro me priya ityanandat |
	nAbuddha kalpadrumatAm vihAya
	jAtam tamAtmanyasipatravR^ikSham  || 14-48
jugUha tasyAH pathi lakShmaNo yat
	savyetareNa sphuratA tadakShNA |
	AkhyAtamasyai guru bhAvi duHkham
	atyantaluptapriyadarshanena  || 14-49
sA durnimittopagatAdviShAdAt
	sadyaHparimlAnamukhAravindA |
	rAj~nyaH shivam sAvarajasya bhUyAdity
	Ashasha.nse karaNairabAhyaiH  || 14-50
gurorniyogAdvanitAm vanAnte
	sAdhvIm sumitrAtanayo vihAsyan |
	avAryatevotthitavIchihastaiH
	jahnorduhitrA sthitayA purastAt  || 14-51
rathAtsa yantrA nigR^ihItavAhAt
	tAm bhrAtR^ijAyAm puline.avatArya |
	ga~NgAm niShAdAhR^itanauvisheShaH
	tatAra sa.ndhAmiva satyasa.ndhaH  || 14-52
atha vyavasthApitavAkkatha.nchit
	saumitrirantargatabAShpakaNThaH |
	autpAtikam megha ivAshmavarSham
	mahIpateH shAsanamujjagAra  || 14-53
tato.abhiSha~NgAnilavipraviddhA
	prabhrashyamAnAbharaNaprasUnA |
	svamUrtilAbhaprakR^itim dharitrIm
	lateva sItA sahasA jagAma  || 14-54
ikShvAkuva.nshaprabhavaH katham tvAm
	tyajedakasmAtpatirAryavR^ittaH |
	iti kShitiH sa.nshayiteva tasyai
	dadau pravesham jananI na tAvat  || 14-55
sA luptasa.nj~nyA na viveda duHkham
	pratyAgatAsuH samatapyatAntaH |
	tasyAH sumitrAtmajayatnalabdho
	mohAdabhUtkaShTataraH prabodhaH  || 14-56
AshvAsya rAmAvarajaH satIm tAm
	AkhyAtavAlmIkiniketamArgaH |
	nighnasya me bhartR^inidesharaukShyam
	devi kShamasveti babhUva namraH  || 14-58
sItA tamutthApya jagAda vAkyam
	prItAsmi te saumya chirAya jIva |
	biDaujasA viShNurivAgrajena
	bhrAtrA yadittham paravAnasi tvam  || 14-59
shvashrUjanam sarvamanukrameNa
	vij~nyApaya prApitamatpraNAmaH |
	prajAniShekam mayi vartamAnam
	sUnoranudhyAyata chetaseti  || 14-60
vAchyastvayA madvachanAtsa rAjA
	vahnau vishuddhAmapi yatsamakSham |
	mAm lokavAdashravaNAdahAsIH
	shrutasya kim tatsadR^isham kulasya  || 14-61
kalyANabuddherathavA tavAyam
	na kAmachAro mayi sha~NkanIyaH |
	mamaiva janmAntarapAtakAnAm
	vipAkavisphUrjithuraprasahyaH  || 14-62
upasthitAm pUrvamapAsya lakShmIm
	vanam mayA sArdhamasi prapannaH |
	tadAspadam prApya tayAtiroShAt
	soDhAsmi na tvadbhavane vasantI  || 14-63
nishAcharopaplutabhartR^ikANAm
	tapasvinInAm bhavataH prasAdAt |
	bhUtvA sharaNyA sharaNArthamanyam
	katham prapatsye tvayi dIpyamAne  || 14-64
ki.nvA tavAtyantaviyogamoghe
	kuryAmupekShAm hatajIvite.asmin |
	syAdrakShaNIyam yadi me na tejaH
	tadIyamantargatamantarAyaH  || 14-65
sAham tapaH sUryaniviShTadR^iShTiH
	Urdhvam prasUteshcharitum yatiShye |
	bhUyo yathA me jananAntare.api
	tvameva bhartA na cha viprayogaH  || 14-66
nR^ipasya varNAshramapAlanam yat
	sa eva dharmo manunA pratItaH |
	nirvAsitApyevamatastvayAham
	tapasvisAmAnyamavekShaNIyA  || 14-67
tatheti tasyAH pratigR^ihya vAcham
	rAmAnuje dR^iShTipatham vyatIte |
	sA muktakaNTham vyasanAtibhArA
	chchakranda vignA kurarIva bhUyaH  || 14-68
nR^ityam mayUrAH kusumAni vR^ikShA
	darbhAnupAttAnvijahurhariNyaH |
	tasyAH prapanne samaduHkhabhAvam
	atyantamAsIdruditam vane.api  || 14-69
tAmabhyagachChadruditAnukArI
	kaviH kushedhmAharaNAya yAtaH |
	niShAdaviddhANDajadarshanotthaH
	shlokatvamApadyata yasya shokaH  || 14-70
tamashru netrAvaraNam pramR^ijya
	sItA vilApAdviratA vavande |
	tasyai munirdohadali~NgadarshI
	dAshvAnsuputrAshiShamityuvAcha  || 14-71
jAne visR^iShTAm praNidhAnatastvAm
	mithyApavAdakShubhitena bhartrA |
	tanmA vyathiShThA viShayAntarastham
	prAptAsi vaidehi piturniketam  || 14-72
utkhAtalokatrayakaNTake.api
	satyapratij~nye.apyavikatthane.api |
	tvAm pratyakasmAtkaluShapravR^ittA
	vastyeva manyurbharatAgraje me  || 14-73
tavorukIrtiH shvashuraH sakhA me
	satAm bhavochChedakaraH pitA te |
	dhuri sthitA tvam patidevatAnAm
	kim tanna yenAsi mamAnukampyA  || 14-74
tapasvisa.nsargavinItasattve
	tapovane vItabhayA vasAsmin |
	ito bhaviShyatyanaghaprasUteH
	apatyasa.nskAramayovidhiste  || 14-75
ashUnyatIrAm munisa.nniveshaiH
	tamonihantrIm tamasAm vagAhya |
	tatsaikatotsa~NgabalikriyAbhiH
	sa.npatsyate te manasaH prasAdaH  || 14-76
puShpam phalam chArtavamAharantyo
	bIjam cha bAleyamakR^iShTarohi |
	vinodayiShyanti navAbhiSha~NgAm
	udAravAcho munikanyakAstvAm  || 14-77
payoghaTairAshramabAlavR^ikShAn
	sa.nvardhayantI svabalAnurUpaiH |
	asa.nshayam prAktanayopapatteH
	stana.ndhayaprItimavApsyasi tvam  || 14-78
anugrahapratyabhinandinIm tAm
	vAlmIkirAdAya dayArdrachetAH |
	sAyam mR^igAdhyAsitavedipArshvam
	svamAshramam shAntamR^igam ninAya  || 14-79
tAmarpayAmAsa cha shokadInAm
	tadAgamaprItiShu tApasIShu |
	nirviShTasArAm pitR^ibhirhimA.nshoH
	ntyAm kalAm darsha ivauShadhIShu  || 14-80
tA i~NgudIsnehakR^itapradIpam
	AstIrNamedhyAjinatalpamantaH |
	tasyai saparyAnupadam dinAnte
	nivAsahetoruTajam viteruH   || 14-81
tatrAbhiShekaprayatA vasantI
	prayuktapUjA vidhinAtithibhyaH |
	vanyena sA valkalinI sharIram
	patyuH prajAsa.ntataye babhAra  || 14-82
 api prabhuH sAnushayo.adhunA syAt
	kimutsukaH shakrajito.api hantA |
	shasha.nsa sItAparidevanAntam
	anuShThitam shAsanamagrajAya  || 14-83
babhUva rAmaH sahasA sabAShpaH
	tuShAravarShIva sahasyachandraH |
	kaulInabhItena gR^ihAnnirastA
	na tena vaidehasutA manastaH  || 14-84
nigR^ihya shokam svayameva dhImAn
	varNAshramAvekShaNajAgarUkaH |
	sa bhrAtR^isAdhAraNabhogamR^iddham
	rAjyam rajoriktamanAH shashAsa  || 14-85
tAmekabhAryAm parivAdabhIroH
	sAdhvImapi tyaktavato nR^ipasya |
	vakShasyasa.nghaTTasukham vasantI
	reje sapatnIrahiteva lakShmIH  || 14-86
sItAm hitvA dashamukharipurnopameye yadanyAm
	tasyA eva pratikR^itisakho yatkratUnAjahAra |
	vR^ittAntena shravaNaviShayaprApiNA tena bhartuH
	sA durvAram kathamapi parityAgaduHkham viShehe  || 14-87-

lavaNena viluptejyAstAmisreNa tamabhyayuH |
munayo yamunAbhAjaH sharaNyam sharaNArthinaH  || 15-2

avekShya rAmam te tasminna prajahruH svatejasA |
trANAbhAve hi shApAstrAH kurvanti tapaso vyayam  || 15-3 

pratishushrAva kAkutsthastebhyo vighnapratikriyAm |
dharmasa.nrakShaNArtheva pravR^ittirbhuvi shAr~NgiNaH  || 15-4
 

Or

te rAmAya vadhopAyamAcakhyurvibudhadviShaH |
durjayo lavaNaH shUlI vishUlaH prArthyatAmiti  || 15-5 

AdideshAtha shatrughnam teShAm kShemAya rAghavaH |
kariShyanniva nAmAsya yathArthamarinigrahAt    || 15-6 

  yaH kashcana raghUNAm hi paramekaH para.ntapaH |
apavAda ivotsargam vyAvartayitumIshvaraH  || 15-7 

agrajena prayuktAshIstato dAsharathI rathI |
yayau vanasthalIH pashyanpuShpitAH surabhIrabhIH  || 15-8 

AdiShTavartmA munibhiH sa gacCha.nstapatAm varaH |
virarAja rathapraShThairvAlakhilyairivA.nshumAn  || 15-10

tasya mArgavashAdekA babhUva vasatiryataH |
rathasvanotkaNThamR^ige vAlmIkIye tapovane  || 15-11
	

tamR^iShiH pUjayAmAsa kumAram klAntavAhanam |
tapaHprabhAvasiddhAbhirvisheShapratipattibhiH|| 15-12
dhUmadhUmro vasAgandhI jvAlAbabhrushiroruhaH | 
		kravyAdgaNaparIvArashcitAgniriva ja.ngamaH || 15-16 

nAtiparyAptamAlakShya matkukSheradya bhojanam |
diShTyA tvamasi me dhAtrA bhItenevopapAditaH  || 15-18 

iti sa.ntarjya shatrughnam rAkShasastajjighA.nsayA |
prA.nshumutpATayAmAsa mustAstambamiva drumam  || 15-19

saumitrernishitairbANairantarA shakalIkR^itaH |
gAtram puShparajaH prApa na shAkhI nairR^iteritaH  || 15-20

vinAshAttasya vR^ikShasya rakShastasmai mahopalam | 
prajighAya kR^itAntasya muShTim pR^ithagiva sthitam|| 15-21 

tamupAdravadudyamya dakShiNam dornishAcaraH |
ekatAla ivotpAtapavanaprerito giriH  || 15-23 

kArShNena patriNA shatruH sa bhinnahR^idayaH patan |
aninAya bhuvaH kampam jahArAshramavAsinAm  || 15-24 

vayasAm pa~NktayaH peturhatasyopari vidviShaH |
tatpratidvandvino mUrdhni divyAH kusumavR^iShTayaH  || 15-25 

sa hatvA lavaNam vIrastadA mene mahaujasaH |
bhrAtuH sodaryamAtmAnamindrajidvadhashobhinaH  || 15-26 

tasya sa.nstUyamAnasya caritArthaistapasvibhiH |
shushubhe vikramodagram vrIDayAvanatam shiraH  || 15-27 

upakUlam sa kAlindyAH purIm pauruShabhUShaNaH |
nirmame nirmamo.artheShu mathurAm madhurAkR^itiH  || 15-28 

yA saurAjyaprakAshAbhirbabhau pauravibhUtibhiH |
svargAbhiShyandavamanam kR^itvevopaniveshitA  || 15-29 

tatra saudhagataH pashyanyamunAm cakravAkinIm |
hemabhaktimatIm bhUmeH praveNImiva pipriye  || 15-30 

sakhA dasharathasyApi janakasya ca mantrakR^it |
sa.ncaskArobhayaprItyA maithileyau yathAvidhi  || 15-31 

sa tau kushalavonmR^iShTagarbhakledau tadAkhyayA |
kaviH kushalavAveva cakAra kila nAmataH  || 15-32 

rAmasya madhuram vR^ittam gAyanto mAturagrataH |
tadviyogavyathAm ki.ncicChithilIcakratuH sutau  || 15-34 
	
itare.api raghorva.nshyAstrayastretAgnitejasaH |
tadyogAtpatipatnIShu patnIShvAsandvisUnavaH   || 15-35 
	
shatrughAtini shatrughnaH subAhau ca bahushrute |
mathurAvidishe sUnvornidadhe pUrvajotsukaH  || 15-36 
	
bhUyastapovyayo mA bhUdvAlmIkeriti so.atyagAt |
maithilItanayodgItaniHspandamR^igamAshramam  || 15-37 
	
vashI vivesha cAyodhyAm rathyasa.nskArashobhinIm |
lavaNasya vadhAtpaurairIkShito.atyantagauravam  || 15-38 
	
sa dadarsha sabhAmadhye sabhAsadbhirupasthitam |
rAmam sItAparityAgAdasAmAnyapatim bhuvaH  || 15-39 
	
tamabhyanandatpraNatam lavaNAntakamagrajaH |
kAlanemivadhAtprItasturAShADiva shAr~NgiNam  || 15-40 

sa pR^iShTaH sarvato vArtamAkhyadrAdnye na sa.ntatim |
pratyarpayiShyataH kAle kaverAdyasya shAsanAt  || 15-41 
	
atha jAnapado vipraH shishumaprAptayauvanam |
avatAryA~NkashayyAstham dvAri cakranda bhUpateH  || 15-42 
	
shocanIyAsi vasudhe yA tvam dasharathAccyutA |
rAmahastamanuprApya kaShTAtkaShTataram gatA  || 15-43 
	
shrutvA tasya shuco hetum goptA jihrAya rAghavaH |
na hyakAlabhavo mR^ityurikShvAkupadamaspR^ishat  || 15-44 
	
sa muhUrtam kShamasveti dvijamAshvAsya duHkhitam |
yAnam sasmAra kauberam vaivasvatajigIShayA  || 15-45 
	
AttashastrastadadhyAsya prasthitaH sa raghUdvahaH |
uccacAra purastasya gUDharUpA sarasvatI  || 15-46 
	
rAjan prajAsu te kashcidapacAraH pravartate |
tamanviShya prashamayerbhaviShyasi tataH kR^itI  || 15-47 
	
ityAptavacanAdrAmo vineShyanvarNavikriyAm |
dishaH papAta patreNa veganiShkampahetunA  || 15-48 
	
atha dhUmAbhitAmrAkSham vR^ikShashAkhAvalambinam |
dadarsha ka.ncidaikShvAkastapasyantamadhomukham  || 15-49 
	
pR^iShTanAmAnvayo rAdnyA sa kilAcaShTa dhUmapaH |
AtmAnam shambukam nAma shUdram surapadArthinam  || 15-50 
	
tapasyanadhikAritvAtprajAnAm tamaghAvaham |
shIrShacChedyam paricChidya niyantA shastramAdade  || 15-51 
	
sa tadvaktram himakliShTaki~njalkamiva pa~Nkajam |
jyotiShkaNAhatashmashru kaNThanAlAdapAtayat  || 15-52 
	
kR^itadaNDaH svayam rAdnyA lebhe shUdraH satAm gatim |
tapasA dushcareNApi na svamArgavila~NghinA  || 15-53 
	
raghunAtho.apyagastyena mArgasa.ndarshitAtmanA |
mahaujasA sa.nyuyuje sharatkAla ivendunA  || 15-54 
	
kumbhayonirala.nkAram tasmai divyaparigraham |
dadau dattam samudreNa pItenevAtmaniShkrayam  || 15-55 
	
tam dadhanmaithilIkaNThanirvyApAreNa bAhunA |
pashcAnnivavR^ite rAmaH prAkparAsurdvijAtmajaH   || 15-56 

tasya pUrvoditAm nindAm dvijaH putrasamAgataH |
stutvA nivartayAmAsa trAturvaivasvatAdapi  || 15-57 

tamadhvarAya muktAshvam rakShaHkapinareshvarAH |
meghAH sasyamivAmbhobhirabhyavarShannupAyanaiH  || 15-58
 
digbhyo nimantritAshcainamabhijagmurmaharShayaH |
na bhaumAnyeva dhiShNyAni hitvA jyotirmayAnyapi  || 15-59 
	
upashalyaniviShTaistaishcaturdvAramukhI babhau |
ayodhyA sR^iShTalokeva sadyaH paitAmahI tanuH  || 15-60 
	
shlAghyastyAgo.api vaidehyAH patyuH prAgva.nshavAsinaH |
ananyajAneH saivAsIdyasmAjjAyA hiraNmayI  || 15-61
	
vidheradhikasa.nbhArastataH pravavR^ite makhaH |
Asanyatra kriyAvighnA rAkShasA eva rakShiNaH  || 15-62
 
atha prAcetasopadnyam rAmAyaNamitastataH |
maithileyau kushalavau jagaturgurucoditau  || 15-63 
	
vR^ittam rAmasya vAlmIkeH kR^itistau ki.nnarasvanau |
kim tadyena mano hartumalam syAtAm na shR^iNvatAm  || 15-64
 
rUpe gIte ca mAdhurya.ntayostajdnyairniveditam |
dadarsha sAnujo rAmaH shushrAva ca kutUhalI  || 15-65 
	
tadgItashravaNaikAgrA sa.nsadashrumukhI babhau |
himaniShyandinI prAtarnirvAteva vanasthalI  || 15-66 
	
vayoveShavisa.nvAdi rAmasya ca tayostadA |
janatA prekShya sAdR^ishyam nAkShikampam vyatiShThata  || 15-67 
	
ubhayorna tathA lokaH prAvINyena visiShmiye |
nR^ipateH prItidAneShu vItaspR^ihatayA yathA  || 15-68 
	
geye ko nu vinetA vAm kasya ceyam kR^itiH kaveH |
iti rAdnyA svayam pR^iShTau tau vAlmIkimasha.nsatAm  || 15-69 
	
atha sAvarajo rAmaH prAcetasamupeyivAn |
UrIkR^ityAtmano deham rAjyamasmai nyavedayat  || 15-70 
	
sa tAvAkhyAya rAmAya maithilIyau tadAtmajau |
kaviH kAruNiko vavre sItAyAH sa.nparigraham  || 15-71 
	
tAta shuddhA samakSham naH snuShA te jAtavedasi |
daurAtmyAdrakShasastAm tu nAtratyAH shraddadhuH prajAH  || 15-72
 
tAH svacAritryamuddishya pratyAyayatu maithilI |
tataH putravatImenAm pratipatsye tvadAdnyayA  || 15-73 
	
iti pratishrute rAdnyA jAnakImAshramAnmuniH |
shiShyairAnAyayAmAsa svasiddhim niyamairiva  || 15-74 
	
anyedyuratha kAkutsthaH sa.nnipAtya puraukasaH |
kavimAhvAyayAmAsa prastutapratipattaye  || 15-75
 
svarasa.nskAravatyAsau putrAbhyAmatha sItayA |
R^icevodarciSham sUryam rAmam munirupasthitaH  || 15-76 
	
kAShAyaparivItena svapadArpitacakShuShA |
anvamIyata shuddheti shAntena vapuShaiva sA  || 15-77 
	
janAstadAlokapathAtpratisa.nhR^itacakShuShaH |
tasthuste.avA~NmukhAH sarve phalitA iva shAlayaH  || 15-78 
	
tAm dR^iShTiviShaye bharturmunirAsthitaviShTaraH |
kuru niHsa.nshayam vatse svavR^itte lokamityashAt  || 15-79
 
atha vAlmIkishiShyeNa puNyamAvarjitam payaH |
AcamyodIrayAmAsa sItA satyAm sarasvatIm  || 15-80 
	
vA~NmanaHkarmabhiH patyau vyabhicAro yathA na me |
tathA vishva.nbhare devi mAmantardhAtumarhasi  || 15-81 
	
evamukte tayA sAdhvyA randhrAtsadyobhavAdbhuvaH |
shAtahradamiva jyotiH prabhAmaNDalamudyayau  || 15-82
 
tatra nAgaphaNotkShiptasi.nhAsananiSheduShI |
samudrarashanA sAkShAtprAdurAsIdvasu.ndharA  || 15-83 

sA sItAma~NkamAropya bhartR^ipraNihitekShaNAm |
mAmeti vyAharatyeva tasminpAtAlamabhyagAt  || 15-84 

dharAyAm tasya sa.nrambham sItApratyarpaNaiShiNaH |
gururvidhibalApekShI shamayAmAsa dhanvinaH  || 15-85
 
R^iShInvisR^ijya yaj~nyAnte suhR^idashca puraskR^itAn |
rAmaH sItAgatam sneham nidadhe tadapatyayoH  || 15-86 
	
yudhAjitasya sa.ndeshAtsa desham sindhunAmakam |
dadau dattaprabhAvAya bharatAya bhR^itaprajaH  || 15-87 

bharatastatra gandharvAnyudhi nirjitya kevalam |
Atodyam grAhayAmAsa samatyAjayadAyudham  || 15-88
 
sa takShapuShkalau putrau rAjadhAnyostadAkhyayoH |
abhiShicyAbhiShekArhau rAmAntikamagAtpunaH  || 15-89 

a~Ngadam candraketum ca lakShmaNo.apyAtmasa.nbhavau |
shAsanAdraghunAthasya cakre kArApatheshvarau  || 15-90 

ityAropitaputrAste jananInAm janeshvarAH |
bhartR^ilokaprapannAnAm nivApAnvidadhuH kramAt  || 15-91
	
upetya muniveSho.atha kAlaH provAca rAghavam |
rahaHsa.nvAdinau pashyedAvAm yastam tyajeriti  || 15-92 
	
tatheti pratipannAya vivR^itAtmA nR^ipAya saH |
Acakhyau divamadhyAsva shAsanAtparameShThinaH  || 15-93 
	
vidvAnapi tayordvAHsthaH samayam lakShmaNo.abhinat |
bhIto durvAsasaH shApAdrAmasa.ndarshanArthinA  || 15-94 
	
sa gatvA sarayUtIram dehatyAgena yogavit |
cakArAvitathAm bhrAtuH pratidnyAm pUrvajanmanaH  || 15-95 
	
tasminnAtmacaturbhAge prA~NnAkamadhitasthuShi |
rAghavaH shithilam tasthau bhuvi dharmastripAdiva  || 15-96
 
sa niveshya kushAvatyAm ripunAgA~Nkusham kusham |
sharAvatyAm satAm sUktairjanitAshrulavam lavam  || 15-97 

udakpratasthe sthiradhIH sAnujo.agnipuraHsaraH |
anvitaH pativAtsalyAdgR^ihavarjamayodhyayA  || 15-98
	
jagR^ihustasya cittadnyAH padavIm harirAkShasAH |
kadambamukulasthUlairabhivR^iShTAm prajAshrubhiH  || 15-99 
	
upasthitavimAnena tena bhaktAnukampinA |
cakre tridivaniHshreNiH sarayUranuyAyinAm  || 15-100 
	
yadgopratarakalpo.abhUtsa.nmardastatra majjatAm |
atastadAkhyayA tIrtham pAvanam bhuvi paprathe  || 15-101 
	
sa vibhurvibudhA.nsheShu pratipannAtmamUrtiShu |
tridashIbhUtapaurANAm svargAntaramakalpayat  || 15-102 
	
nirvartyaivam dashamukhashirashChedakAryam surANAm
viShvaksenaH svatanumavishatsarvalokapratiShThAm |
la~NkAnAtham pavanatanayam cobhayam sthApayitvA
kIrtistambhadvayamiva girau dakShiNe cottare ca  || 15-103 

